title: Skolotāja Kalēja piedzīvojumi
isPartOf: Kopoti raksti. 10. sēj.
creator: Eglītis, Viktors, 1877–1945
dateIssued: 1921
publisher: Rīga: Leta
firstPublished: 1914
firstEdition: 1921
dateModified: 29.11.2021
copyright: Nav aizsargāts ar autortiesībām
uri: http://dom.lndb.lv/data/obj/771017
normalization: Pārveidots mūsdienu ortogrāfijā
ocrCorrection: Jā



Skolotāja Kalēja piedzīvojumi


Pirmā nodaļa

Kulturas neseji

 
1905. gads bija robežgads starp mūsu veco un
jauno pasauli. Neviens cits tik nežēligi nesaraustija
ierasto saitu un neviens tik cieši nesasaistija atkal jaunu,
tikai citadās kombinacijās. Vistumšakos, miglainakos
un sapņainakos kaktos iespraucās prāts, vezdams gaismā
dažado tautibu, šķiru, grupu, arodu un personibu
patiesās attiecibas. Un cik ar daudz nezinašanas, netīru 
taktisku paņēmienu, tīras mežonibas un muļķibas 
neizpeldeja dienas gaismā visās tautibās, šķirās,
grupās, arodos un personibās, tomēr caur brīvo domu
izmaiņu, apstākļu izpētišanu un spēku samērošanu
duļķei beidzot bija janostājas dibenā, lai prāts un zinašanas 
sāktu valdit agrako sapņu un miglas vietā,
kuros jo bieži slēpās visadas nelietibas, kā apzagšana
zem aizgādniecibas un labdaribas maskas, piekrāpšana
un piekukuļošana zem vecvecās sirsnibas maskas, visprastakā 
bezgaršiba zem vienkāršibas un izvarošana
zem mīlestibas sapņiem, kā daždien kādā Tatarijā,
vaj vecajā Ķinā.

Ari mana romana varoņi, četri labi draugi, tad
pamazam sāka iztīstities no sava tumšā, bet toties
jo sapņainakā malienas kakta, nolaidigās gausibas, murgošanas 
pa tālem un savu tēvu pelnijuma izšķiešanas. 
Gluži brīnums, kā tos priekšrevolucijas laikos 
visur dzīve gāja dibenā ! Saimniekiem nekas neko
vairs nemaksaja, vairums taisijās uz putešanu; strādnieki 
gāja lempigi un nodriskati, kaut gan algas pamazam 
jau cēlās, un tikai algotie skolotaji un skrīveri
svabadaki vilka elpu, rīkodami zaļumballes, jautajumu
vakarus, teatrus u. t. t. To pašu pilsētās pa strādnieku
 

kvartaliem piekopa studenti, savas auditorijas
tukšas pamezdami. Vaidi dēļ saimniecisko un kulturas 
apstākļu uzlabošanas tikmēr svaidijās pa sadzīves 
pamatiem, kamēr pēc nelaimigā krievu-japaņu
kara savienojās un izlauzās uz augšu vienā vienigā
milzu brēcienā pēc reformam, ar kurām valdiba ari
tad nāca pretim.

Vēl ilgi priekš visa ta apakšā minetie četri
draugi dzīvoja kādā klusā malienes kaktā, katrs savā
tradicionelā vietā un darbā, tikai pa svētdienam satikdamies 
pie baznicas, vaj kur nebūt izrīkojumos. Viens
no viņiem bija draudzes skolotajs Kalejs, kas jau gadus
sešus ar lielu mīlestibu darbojās vietejā skolā, spēleja 
klavieres, krāja krietnu biblioteku - vienu pats
sev un otru draudzei - un vadija dažadus izrīkojumus. 
Otrs bija kāda vecmodiga un ietiepiga saimnieka 
dēls Prātnieks, lielām acim, augstu baltu pieri,
kas pa vaļas brīžiem pelnijās ar visadiem niekiem,
lai varetu izrakstit Mājas Viesa Mēnešrakstu un
Dienas Lapu, un Kalejam visur bija itin kā labā roka.
Trešais ari bija kāda vecmodiga un tiepiga saimnieka
dēls, vārdā Smilģis, kas dzīvoja pavisam noslēdzies 
un sapņoja vienkārša strādnieka un pieguļnieka
lomā par princesem, kamēr Kalejs to nepierunaja piedalities 
pie teatra izrādem. Bet ceturtais bija jau
vecaks vīrs, īstā zelta sirds, kluss un vienkāršs rokpelnis, 
vārdā Tiltiņš, pēc amata drēbnieks. Ari
viņš ņēma dalibu visos Kaleja izrīkojumos, visbiežak 
gan kā kasieris un kārtibnieks. Uz šo četru
pleciem atbalstijās visa vietejā atklātibas darbiba.
Viņus mīleja kalpi, rokpeļņi un saimnieki. No viņiem
mazliet baidijās rakstveži, jau vairak krodzinieki, bet
mācitajs vairs nevareja būt pirmais un vienigais
gudrinieks draudzē.

Kalejam Dievs bij devis vispusigu un tiešam
brīvu garu. Viņš nevareja nosaukt lietas, kas viņa


neinteresetu, nezinaja cilveka, kura viņš nemīletu, nevareja 
iedomaties laba mērķa, kurš nebūtu jasasniedz.
Viņš bija tīrais bērns, bet ari stiprs vīrs un zinaja 
daudz vairak, kā vairums augstskolas beiguši.
Viņa biblioteka nebij vēl liela, tikai pāris simts grāmatu, 
bet kāda dažadiba viņu izvēlē! Garu garos
un dārgos kopotos rakstu krājumus viņš nemīleja.
Ģete gan bija viss, bet vislētakajā Karļa Prohaskas
vecā izdevumā, par pusotra rubļa iegādats Rigā pie
bukinista, un vēl tikpat lēts kopots Puškina rakstu
krājums, tikai diemžēl ar nekur nederigu seklā Skabičevska 
priekšvārdu. Tad visas labakās Šekspira
lugas, Bairena, Čaild-Harolds un īso poemu kopots
sējums, Hebbeļa galvenie darbi, izvēletās Moljera komedijas 
un šis tas no Ženjē un Müsē. No modernakiem 
bija vēl daudz mazak. No Flobera tikai
Madam Bovari un Salambo un tāpat tikai pa
pāris romaniem ari no Balzaka un Dostojevska. Ibsens 
tomēr bija gandrīz vaj viss, izņemot divas trīs
pirmās un divas trīs pēdejās viņa lugas. No Oskara 
Uaida bija tikai komedijas, bet toties visas. Protams, 
ka Kalejam bija ari kādas vācu un krievu jaunakās 
antoloģijas. No vecajiem klasiķiem - grieķiem,
romiešiem un italiešiem Kalejs bija iegādajies tikai
galvenos darbus, kā abus Homera lielos epus, gabal
desmit labakās Eshila, Sofokla un Eiripida lugas, pāris 
sējumus no Platona, Ovida Eleģijas un Metamorphoſas, 
Marciala epigramas, Apuleja Zelta ēzeliti,
Longusa Dafnisu un Chloju, tad vēl Dantes Dievišķo 
komediju, viņa Jauno dzīvi un Bokkačio Dekameronu. 
Sarakstā viņam vēl bija Horacs, Kalderons, 
Rasins, Šillers, Heine un Ļermontovs, kurus
viņš bija jau lasijis atrazdamies zeminarā, bet iegādati 
tie aizvien vēl netika, jo trūka līdzekļu.

Visas pārejās Kaleja grāmatas bija zinatniskas.
Galvenos pamatarodos, kā astronomijā, ģeoloģijā, bioloģijā, 


antropoloģijā, psicholoģijā, filozoſijā, zocioloģijā un
politiskā ekonomijā, viena grāmata bija aroda vēsture,
otra fundamentali zistematiska un pāris no visjaunakām, 
pēc iespējas arodu kritiski izsmeļošām. Protams,
ka netrūka ari pa literaturas, plastisko mākslu un muzikas 
pasaules-vēsturei. Vispārejā vēsturē viņam
Rigas piestātnes tirdziņā reiz par nieka naudu palaimejās 
iegūt gandrīz pilnigu Veberi ... Šādas bibliotekas 
projektu Kalejs bija izstrādajis vēl atrazdamies
Terbatas zeminarā un rakņadamies pa zeminara un
Doma kalna universitates biblioteku katalogiem, pie kam
viņam bija piepalīdzejuši ari daži studenti. Savas 
bibliotekas grāmatas Kalejs jau visas bija izlasijis, 
patīkamakās pat vairakas reizes, bet viņš jo skaidri 
sajuta, ka izsmelt tās viņš ari visā savā mūžā
nevarēs, tamdēļ jaunas klāt piegādajās tikai reti un
izvēlejās tās ar vislielako apdomibu. Nevienas skrejošas
brošuras, kuras ieslaveja kārtejie avižrecenzenti,
vaj otrās trešās šķiras romana, par kuriem interesejās 
cirka publika, viņa plauktos neredzeja. Ja par kādu
dzirdeja kliedzam, palūdza to no biedriem, kuriem citadu 
atkal tikpat kā nemaz nebija, un piesolija tiem
vietā kādu no savejām. Un tagad Kalejs krāja grašus 
priekš lielās krievu Brokhauza vārdnicas, kura
maksaja 250 rubļus. Daži centigakie zeminara biedri
ēdās cauri ģimnazijas kursam un aizgāja studet, bet
Kalejs, kā pats mēdza izteikties, labak nodevās tīrai
zinatnei un brīvajām, daiļajām mākslam, darbodamies
pa dzīvi un ar bērniem. Ar laiku viņš cereja tikt
Rigā par latviešu literaturas pasniedzeju un, lai uz
to pienācigi sagatavotos, viņam dūšas netrūka.

Lasitajs varbūt pabrīnesies, kadēļ tikdaudz rakstits par 
Kaleja biblioteku? Bet ja viņš ir apdomigs,
tad sapratis, ka divdesmit piecus gadus vecā zēnā tas,
par ko tiešam vērts stāstit, ir tikai teoretiskā gara 
attīstiba, jo tādu zēnu piedzīvojumi pārak pazīstami,


vienmuļi un visiem vienadi, sevišķi vēl slēgtajos
zeminaros. Pie sliņķiem šajiem piedzīvojumiem pievienojas 
vēl sapņi, bet sapņiem negativa vērtiba. Ibsena
tēlotais Pjers Gints pārmērigo jaunibas sapņu dēļ sabojajās 
uz visu mūžu, tāpat dibenā noiet ari Flobera
Madam Bovari. Jauneklim, kas uz ko lielaku spējigs,
vajag iedziļinaties visās zinibās un visās mākslās, lai
vēlak tikpat droši varetu smelt līdz dibenam dzīvi
un ari piepildit savus idealus. Kalejs bija no šādiem 
laimigajiem, iekš kura sapņu vietā tiešam valdija 
gara dzīviba, tāpat kā ari viņa vismīļakajā dzejniekā 
Veidenbaumā, ar kuru Kalejs Terbatā vienu gadu
bija reizē mācijies, tikai katrs savā mācibas iestādē,
viens par otra eksistenci neko nenojauzdami. Te japiemin, 
ka ari pēc ārejā izskata Kalejs atgādinaja cēlo
slaiko Veidenbaumu ar ātrām kustibam, lielo pieri,
dzīvām, cauri redzošām acim un enerģisko žodu. Bez
Veidenbauma Kalejs vēl cienija un lasija visus trīs
Teodora atrastos un izceltos lielos hernhutiešus un
tēlotajus - Neikenu, Kaudziti, Apsiti un pirmos klasiskās 
pilsonibas dzejniekus Pumpuru, Ausekli un Esenberģi. 
Citu labaku tos laikos vēl nebija. Latviešu
literatura bija vēl nabaga. Un Niedrišu Vidvuds
no jaunstrāvniekiem tika diskreditets jau tūliņ viņa
iznākšanas gadā. Nemācedams lasit jaunatrastā episkā
ritumā, Kalejs palauzijās reiz kā pa celmiem un iesvieda
to piekaktē. Bet tad Barontēvs sāka izlaist pirmās
Dainu burtnicas, un uzradās Dr. Zālits ar saviem
izdevumiem plašajā Vakar-Eiropas garā.

Kaleja vecakie bija malienes sīksaimnieki ar simts
pūrvietam labas zemes pavasar pārplūstošās upes
malā. Tēvs, māte, brālis, māsas, visi čakli strādaja, 
taupigi dzīvoja, bet savas mājas tālak uzlabot
nemāceja un liekas kapeikas ķešā nezinaja. Pat savas
avizes viņiem nebija. Ko Kalejs no skolas pārbraucis
tiem pastāstija, ar to visu ziem' dzīvoja. Izlasija pa


grāmatai ari no vietejās biblioteciņas, vienadi gāja
uz jautajumu vakariem un uz baznicu, senak dzīvoja
diezgan pārtikuši un priecigi, bet nevareja nekur noslēpties 
ari no visadām dzīves traģedijam. Te krusa
nosit druvas, te tās aizkalst, te nobeidzas kāda govs,
vaj apnestā siena dēļ iznīkst aitas. Bet jaunajiem
vēl turklāt visadas sirds ķibeles, kuras neizbēgamas
katram, tiklīdz jau divdesmitais pāri. Kalejs savejiem
visur līdzi cieta, vienmēr bija klāt ar sirdi un padomiem 
visās lietās, kurās vien pats ko saprata. Visas
viņa līdzšinējās zinašanas un domu dzīve viņu
tikai vēl jo vairak saistija pie saviem mīļajiem un
vispār pie labajiem lauku ļautiņiem. Viņš taču
taisijās palikt par laukskolotaju, viņu domu un sadzīves
vaditaju. Par sevi pašu viņš pat nedomaja, jo
piederigo laimei vajadzeja būt ari viņa paša laimei.

Un Kalejam bija tāda daba, ka visur vajadzeja
tīribas, dziļakas pārdomašanas un dzīvakas darbibas. 
Viņa tēvs šajā ziņā bija paraugam ņemams,
bet brālis tik pat gudris un prātigs vairs nelikās, un
Kalejs pastāvigi viņu dīdija. Bet kad iestājās vietā,
tad tāpat, kā pret savejiem, izturejās ari pret bērniem
un savas draudzes ļautiņiem. Visu viņš gribeja
padziļinat, pārvērtet un labot. Sarunajoties ar saviem 
biedriem-skolotajiem, viņš pēkšņi visstraujakā
kārtā vareja uzbrukt tiem kāda neglīta vārda, vaj
vieglprātigas sajūtas dēļ. Par viņu drīz vien
nodibinajās domas, ka viņš par nopietnu, sevišķi
viesibās, kur javalda tikai jautribai. Viņš ļoti baidijās 
palikt nepatīkams citiem un vientulis, bet tomēr
ari jautribā nevareja neizšķirt prastakas un smalkakas
lietas. Viņš zinaja, ka var jau būt daudz smalkjūtigaki 
ļaudis, nekā viņš, bet tie, ar kuriem tas satikās,
bieži viņam likās izlaisti līdz muļķibai. Un muļķibas, 
pie tam vēl izlaistas, viņš saviesigā dzīvē nepanesa.


Pēdejā apstākļa dēļ apkārtejie skolotaji Kalejam 
lāgo nepatika un tamdēļ ciešakas saites viņam
nodibinajās ar apdāvinatakiem saimniekdēliem Prātnieku, 
Smilģi un ar lauku universalģeniju drēbnieku
Tiltiņu.

Ar mācitaju tā bija, kā bija. Draudzē kurā
Kalejs tika ievēlets par skolotaju, kā par nelaimi bija
trāpijies tas pats pedants, kurš, kā viņš vēlak
dabuja zinat, Terbatā Veidenbaumam noderejis par
neizsīkstošas jautribas iemeslu. Viņš bija jaunlaiku
cilveks - pret vecām māmuliņam pate laipniba, baznicā 
labs runatajs, kapsētas svētkos draudzi māceja
izraudinat gan ar dievvārdiem, gan ar dzejnieku vārdiem. 
Tomēr Veidenbaums un viss jaunakais laicigais 
virziens, kas bija kādā sakarā ar Dr. Zāliša,
vaj pasarg Dievs! ar cand. Pliekšana vārdu, pēc
viņa domam nāca no ļaunā. Par nelaimi Kalejs jau
pie pirmās vizites bija papriecajies taisni par Veidenbauma 
dzejolišiem, kuri sāka iznākt drukā, kad šis
dzejnieks jau bija nomiris. Pēc tam viņiem vairs kā
negāja, tā negāja labi. Lai runaja ko runadami,
abiem prātā stāveja Veidenbaums, pie kam mācitajs
dusmojās, bet Kalejs tikko smieklus vareja savaldit.
Un tikai viskorektakā pieklājiba vareja samierinat
viņus vienā draudzē un pie viena darba.

Pasniedzis skolā reliģijas stundas, mācitajs reizem
ienāca ari pie Kaleja. Klausoties mācitaja vienmuļigā
valodā, Kalejam nāca žāvas. Tamdēļ viņš sēdās
pie klavierem un mācitaju lūdza izdziedat kādu dziemu,
jo mācitajam bija jūtigs un rūpigi izkopts tenorits.
Bez dažadām kantatem un arijam no Mocarta, viņš
jo labprāt dziedaja ari Šuberta dziesmas. Mācitaja
dziedašana Kalejam likās kā bez sāls, bet toties jo
sasālitaks bija viņa pavadijums. Tā pie klavierem
viņi vareja visdziļaki un gudraki izcīnities, katrs ar
saviem panākumiem beidzot pilnigi apmierinats. Mācitajs 


viņu ieredzeja dēļ viņa korektibas, un Kalejā
sīktin sīca humors par savu nesaistito patvaļibu ...

Reizem mācitajs pacilaja no plaukta viņa grāmatas, 
parādija ar pirkstu, piemēram, uz Darvina
sējumiem „Kā cēlušies dzīvie veidi“ un „Kā cēlies 
cilveks“, piezīmedams, ka jaunakā zinatne gribot
iznīcinat cilveka reliģiskās jūtas, bet tad Kalejs mēmi
viņam piebīdija Karleila „Kromveļa biografiju“, vaj
Solovjeva „Labuma attaisnojumu“, un mācitajs, priecadamies 
par pēdejiem, Darvinu piemirsa. Tāpat
nereti bēdigi rezignets viņš uzlūkoja tumšakos vāciņos 
iesieto, kā viņš sacija, ļaunā soſista Ničes
„Alſo ſprach Saratustra“, kurš gribot gudraks par
Kristu būt, bet pasniegtā Minto loģika viņu atkal
sajūsminaja, jo neizprotamā kārtā šo vienu no visdziļakajiem
un smalkakiem angļu domatajiem tikai viņa
skaidrā, aristokratiskā stīla dēļ, mācitajs tureja par
mīļu pedantu. Vispār ši biblioteka, iedvēsdama
mācitajā bailes no viņam uzticetās draudzes šķīstās
sirds iespējamās sabojašanas, nevareja neiedvēst
viņam cienibas pret pašu Kaleju. Kā studets vīrs,
viņš zinaja, ka pat akademiskā zinatne neliekas neko
zinot par reliģijas dogmatiem, un izglītotam cilvekam
neliedza turet mājās nedz Darvina, nedz Ničes, ne
paša Marksa, baididamies tikai no tam, lai viņi nenāktu 
jauno neizglītoto saimniekdēlu Prātnieka,
Smilģa un citu rokās, kuri piedalijās Kaleja izrīkojumos.

Tikai vienreiz viņi sastrīdejās, kā nāvigi pretnieki, 
un tas bija par Apuleja „Zelta ēzeliti“, kura
mācitajs agrak nebija lasijis un, atradis starp Kaleja
grāmatam, mīļi izlūdzās izlasišanai ... Tādas
grāmatas laukskolotaja bibliotekā viņš nevēlejās
redzet. Kad Kalejs aizrādija, ka tad jau ari „Dekamerons“ 
piedauzigs, mācitajs ari to nevēlejās redzet
savas draudzes skolotaja bibliotekā. Pēc tam nāca
apspriešanā „Madam Bovari“, ari tās mācitajs 


nevēlejās. Pēc tam Kalejs izvilka Ovida
grāmatas, parādidams vēl piedauzigakas vietas,
tāpat Ģetes „Romas eleģijas“, ari Vecā Deribā, un
nu mācitajs vairs nezinaja, ko vēleties. Tomēr no
savām domam, tas ir aizdomam, neatkāpās pat tad,
kad Kalejs uzstādija gaišo aksiomu, ka līdzigi zinatnei, 
kas visu pēta, nosaucot īstā vārdā, ari mākslam 
ļauts, nosaucot visu īstā vārdā, ietvert daiļās
mākslas formās. Piespiests, tā sakot, pie sienas mācitajs 
nu parādija savas dabas tumšakās puses -
tīšu domu skaidribas sajaukšanu un aklu tiepibu, tā
kā Kalejs vairs gudrs netika, vaj no mācitaja sāka
runat domu nebrīviba, vaj gara aprobežotiba, vaj
ar' blēdiba? Plaisma starp viņiem padziļinajās, bet
satiksme palika vēl korektaka. Tikai no šās reizes
mācitajam radās aizdomas, vaj Kalejam nav kādi tikumiski 
defekti sakarā ar viņa teatra izrāžu dalibniecem?

Kalejs bija tajās domās, ka jo vērtigakas lugas,
jo viņas vairak dos klausitajiem, pat ja tās nepietiekoši 
izrāditas, nekā mazvērtigās, pat ja tās labaki
tiek izrāditas. Pie tam viņš bija novērojis, ka
vērtigās lugas vienkāršos lauku aktieros modinaja
sirsnigu nodošanos savām lomam, bet mazvērtigās
viņus padarija nevērigus un pavedinaja izrādit savas
sliktakās ieražas un ākstibas. Tamdēļ izrādijis
Ļauno garu, Pazudužo dēlu, Hernhutiešus, kurā
tikko pats mācitajs nepiedalijās, un atlikdams pie malas 
vectautiskās Allunana lugas, viņš ķērās pie
Zaudetām tiesibam, Veltas, Goda un Noras - 
kādas jau nu bija tajos laikos tās labakās lugas. Bet
nu mācitajs stājās pretim, kā vairs nelabojams moralists, 
jo sevišķi vēl pēc viņu cīņas ap „Zelta ēzeliti“. 
Un Kalejam bij jaizskaidro, ka savā sabiedriskā darbibā 
viņš tomēr paliks neatkarigs no mācitaja iespaidiem.

Vietejais barons un draudzes priekšnieks, zem
mācitaja iespaida, savas lopu muižiņas tukšajā ērbeģī 


telpu Kalejam vairs nedeva, un nu bij japāriet
uz kāda trūcigaka muižas īpašnieka Trampedacha
labibas šķūni, maksajot tam ceturto daļu no ienākumiem. 
Lugas tika izrāditas, bet sprediķos mācitajs
sāka palikt aizvien konzervativaks, kā savā moralē, tā
vispār savās domās un darbos. Toties jo ciešaki
Kalejam pieķērās izrīkojumu dalibnieki un apmekletaji.
Ienākumi palika aizvien lielaki, nodibinajās bibliotekas
biedriba un jau sākās ierunas par kādreizeja biedribas
nama celšanu. Kalejs nerīkojās pārdroši, bet tikai
droši. Par mācitaju ne vārda slikta nekad nekam
viņš neteica, bet nelikās ne zinis ari par viņa aizdomam 
un sprediķiem. Kalejs tagad bija pārliecinats,
ka tikai mācitaja gara aprobežotibas un pedantisma
dēļ draudze sāka sadalities konzervativos un radikaļos,
pie kam visadi karst- un tukšgalvji šur tur jau sāka
mētaties ar vēlak tik tīpiskajām partiju frāzem.
Kalejs pats šo frāžu nemaz nedzirdeja un dzirdejis
nesaprata, ka tās var palikt tik bīstamas.

Un tāpat kā Kalejs, ari viņa trīs biedri ārpus
sava ikdienišķā darba, sevišķi pa svētdienam un
ziemas vakariem, nodevās tikai pašizglītibai. Prātnieks 
aizvien bija tas čaklakais. Kalejs pirmo reiz
viņu bij ieraudzijis vienā Zāļu vakarā kāda saimnieka 
jaunajā klētī ejot rotaļās un līgojot. Pēc gadiem 
viņš bija vecaks par Kaleju, bet attīstibā daudz
jaunaks. Kalejs ilgi nevareja aizmirst ša jaunekļa lielo
acu zem augstās baltās pieres, acīs krītoši balto zobu un
dzīvās smiešanās pie šādiem vaj tādiem notikumiem.
Viņš uz vietas tajā ieraudzija izraelieti bez viltus.

Kādreiz Prātnieks bija atvedis brāliti skolā.
Kalejs viņus iesauca pie sevis, pie kam Prātnieks
tūlit piezagās pie grāmatplaukta un nerimās, kamēr
nebija par visu ko pareizi orientets. Viņi izšķīrās
kā draugi, un Kalejs juta, ka šis cilveks draudzē viņam 
paliks par vislabako gara atpūtu.


Pēc kāda gada tuvakas satiksmes un grāmatu
izmaiņas, Kalejs bija ciemos pie Prātnieka vecakiem,
kas bij iepirkušies dziļi mežos un vēl tikai pus
zemes notīrijuši. Dēls bija jautrajā mātē, pēc
sejas un smiešanās gluži vaj izliets, bet tēvs
viņam bij savadnieks, kurš nevienam neuzticejās ne
par kapeiku un lepojās ar to, ka nekad vēl neesot pie
tiesas bijis. Ar dēlu nevienā jautajumā tie nesapratās. 
Tēvs prasija tikai stingras pienākuma izpildišanas 
darbdienās, bet par viņa svētdienam nelikās
ne zinis. Tā kā ari dēlam viņš neuzticeja ne graša,
atmezdams tikai dzīvokli, maizi un apģērbu, tad sīkiem 
izdevumiem, kādus prasija jaunlaiku modes ieražas 
un slāpes pēc grāmatam, Prātnieks ziemas
vakaros pelnijās ar kūjiņu, kastišu un citu nieciņu
taisišanu, jo tēvs viņam bija ari veclaiku dreimanis,
kam pie rokas visadi dreju instrumenti. No tēva
izturešanās dēlam tomēr bija ieradusēs zinama stūrgalviba 
un indeferentisms darbā, kuru tam ar varu
uzspieda. Tiklīdz viņš palika brīvs, rokās viņam
ieradās grāmata, bet par visu mājas būšanu un
darbiem vareja pats vecais rūpeties. Jaunais Prātnieks 
tikai prātoja un sajūsminajās par Mājas Viesa
Mēnešrakstu, kur drukajās Blaumanis, Aspazija, Zvārgulis, 
Deglavs, bet par visiem interesentaks bija
Poruks. Un kur tad Baloža raksti par tautsaimniecibu, 
Meņģeļa par ķimiju, Jürgena par filozofiju, Bruņinieka 
par dvēseli! Tolaik šiem darbiem likās abzoluta 
vērtiba, tāpat kā Ģetes Faustam Raiņa tulkojumā. 
Tiklīdz Prātnieks satikās ar Kaleju, gāja
vaļā par literaturu.

Un tomēr Prātniekā no kaut ka mākslinieciska
nebij ne ēnas. Kā viņš ari neizpūlejās jūtigi
balsi trīcinat, kā to malienē bija ievedis modē reiz no
Rigas Kaleja izaicinatais Pērkoņa koris, kurā dziedaja
Saksis ar Gruznu, bet nekas neizdevās, ari tad ne, ja


tas dziedaja arot, trīcinadams arklu. Tāpat pie teatra 
izrādem Prātnieks dereja tikai kā technisks līdzdalibnieks 
un akurats režisors. Tomēr priekš vispārejā 
trupas ansambla viņš bija ļoti nepieciešams,
jo Kaleja vadibā Prātnieks rādijās krietns organizators 
un jautribas uzturetajs. Visas lietas viņam bija
tik skaidras un viņš tā mīleja visadus jauninajumus
un idealus, ka Kalejs uzlūkoja to par savu īsto kreaturu. 
Dziļakās sarunās Prātnieks gan tikai tad īsti
bij patīkams, kad klausijās un no dzirdetā aizrāvās.
Bet labām idejam tas palika uzticams kā klints. Viņam 
bija viegla valoda, diezgan daudz godkāribas,
nemaldiga uzstāšanās un tā viņš palika ari par
apgabala korespondentu.

Citadas dabas bija Smilģis. Viņš dzīvoja netāļu 
no Prātnieka. Tēvs viņam bija stingrs saimnieks, 
bet ari fantasts un dzērajs. Stipri gaišzilas
acis, garena, sausi sarkana seja, dzelteni, vasarā gandrīz
balti mati, balss savadi klindzoša, uzstāšanās klusa,
bet pašapziniga līdz nebēdai, dzērumā līdz kārts
galiem, pāršķeltām sejam, cietumiem un t. t. Bērni
no mājas pamazam bij padzīti, izņemot jaunako dēlu,
kurš pēc izskata likās gluži kā tēvs un kuru tēvs
mīleja. Pārejie bērni bija mātē: sentimentali, patūļigi, 
sapņotaji un praktiķi. Viņos nebija ta drošuma 
un tās pašapziņas, kādu tēvs mīleja, un
tamdēļ tie tika padzīti, lai dzīvē iemācitos. Turpretim 
jaunakais bija tikai labi norūdams. Par nelaimi
ari tam bija nepārvarama ziņkāriba. Viņš lasija
visu, ko vien rokās dabuja. Bet tomēr pie darba
tas bija ar visu sirdi un, lai ko tēvs uzdeva, darija,
kā pats savu darbu. Lai no grāmatam viņu atvilktu,
tēvs bija izdomajis savadu lietu. Tiklīdz tas ieraudzija 
Janci lasam, tūlit sprūdija vaļā zirgus un lika
ķert tos cieti. Tā viņi cīnijās gadiem ilgi.

Kalejs no Prātnieka jau daudz ko bija dzirdejis


par Smilģi. Beidzot pēdejais pie viņa ieradās kādā
pēcpusdienā ari pats. Tikai nevis tukšā, bet ar
pašsaceretu stāstu, kurš pilns bij no dabas skatiem
visos četros gada laikos no rīta līdz vakaram, bet
pa vidiem ievērpti visadi zemnieku tīpi, laikam no
viņa paša mājam, un diezgan izveicigi savērti ap
kādu centralnotikumu, kurā galveno lomu spēleja laikam 
pats autors, kā vienigaīs pozitivais tīps. Kalejam 
iepatikās jūtigais tēlojums, viņš Smilģim sāka
dot labas grāmatas, un Smilģis neatteicās spēlet
Kaleja izrādēs, kaut gan varbūt tikai aiz pateicibas,
jo viņš bija sevī noslēdzies un, nelūkojoties uz savu
naivo prātu, par tādiem teatriem neko nesajūsminajās, 
nezin kādā ceļā nojauzdams viņu tiešo diletantisko 
vērtibu. Viņš piedalijās, nomocijās labi spēlet, 
kaunejās, kad kas neizdevās, bet ne par vienu lietu
neko daudz neizteicās, novēroja un noklausijās tikai
citos un tajos redzeja laikam ko ļoti komisku, jo pie
katras izdevibas smējās kratidamies. Tomēr Kalejam
vajadzejas tikai ieskatities viņa skaidrajās acīs un
laipnajā smaidā, lai viņu mīletu kā savu nodomu
labo sargeņģeli.

Tāļak Kalejam, nekā šie divi, stāveja draudzes
universalģenijs Tiltiņš. Viņš bija gadus 20 vecaks,
nabadzigu, slimu vecaku-būdnieku dēls, jaunibu pavadijis 
atstātā purva malā, no saimniekiem nicinats un
darbinats līdz nebēdai, jo pēc dabas bija klusaks par
klusu, skaidraks par zeltu, ar skudras čaklumu. Bet
nebūt viņš nebija kāds muļķitis. Pavisam otradi.
Kad viņš izmācijās par drēbnieku un, negribedams
slimo vecaku atstāt bez uzraudzibas, palika turpat būdā
uz darbu gaidit, bet citi drēbnieki bija gatavi braukt
kur pasauca, tad bez drēbnieka darišanam viņam bij
jauzņemas ari visadas citas, ar kādām vien pie viņa
griezās. Un te viņš sāka pierādit taisni brīnišķigu 
apķēribu visdažadakos amatos: grieza matus,


lāpija pulksteņus, atslēgas, flintes, taisija sedlus, 
skapišus, kamanas, krustija, vadija kāzās apdziedašanos 
un izvadija līķus, deva padomus visās kaitēs,
miesigās, garigās un tieslietās, uzmašus neprasidams
itin nekādas atlīdzibas. Tiltiņu drīz vien iemīleja
visa apkārtne, kā visgodigako, prātigako un mīļako 
cilveku, tā kā pat meitas savās sirds lietās Tiltiņam
vairak uzticejās, nekā saviem vecakiem. Vaj Tiltiņš
pats ari bija viņās kādreiz iemīlejies, to viņš ne
vienai nesacija, jau tamdēļ vien ne, ka kaunejās
savas nabadzibas. To no viņa vēlak tikai viņa
draugi izdabuja, pie kam izrādijās, ka Tiltiņš mīlejis
ļoti daudzas, brīžam vaj mirdams savās mokās, bet
viņš taču mīleja ari savus vecakos, savus draugus 
un visus ļaudis gandrīz vaj ar tādām pat klusas 
līdzcietibas mokam. Viņam pašam atturigam,
smalkam un nomēroti runajošam, viņa skaidrās zilās
acis pastāvigi cīnijās ar sirsnibas valgumu. Pēc
auguma viņš bija videjs, pasīks, kustibās stingrs un
šķirigs ;  sīkās ūsiņas, glīti apcirptā bārdiņa un
mati bija tumši rūseni. Tiltiņu Kalejam kā nesatricinamu 
uzticibas vīru kādā izrīkojumā stādija
priekšā Prātnieks. Un tā kā pie visa klāt Tiltiņš bij
ari jaunlaiku cilveks, kas bez garigām grāmatam pastāvigi 
lasija kādu avizi, pašreiz ari Dr. Zāliša
izdevumus, tad Kaleja sabiedribā viņš ieņēma
redzamu vietu un no tās reizes uzņēmās vadit visas
kases un kārtibas darišanas. Tiltiņš jau bija labi
gados, runaja, ka ari naudas viņam netrūkstot, kaut
gan vaj visu to viņš bija aizdevis un pa rokam un jo
bieži vien bez vekseļiem.

Protams, ka Kalejam vajadzejās vēl mazakais 
10 - 20  līdzstrādnieku, bet tie bija specializejušies
priekš dažadām lomam, stāveja tāļak no viņa un
jo bieži vien mainijās, sevišķi jauno skuķu lomu
tēlotajas, kuras pastāvigi tika izprecetas. Tā kā


nevienam no šiem četriem atklātibas darbiniekiem
nebija sava aizjūga un zirga, bet braukajot te uz administrativām
aprinķa un vietejām iestādem, te piegādajot 
visadus materialus, te aizvedot aktierus, vedejiem 
nevareja vienmēr atlīdzinat skaidrā naudā, tad
Kalejam bija izpalīdzigi ari daži no turigakiem saimeniekiem, 
kuri caur to sev vēlejās ko prozitet cienibas
un goda ziņā. Bet apgabals vēl nebija tik tāļu
civilizejies, lai turibu, patmīlibu un bagatibu nostāditu 
par augstako un vienigo cilveka vērtibu, kā tas
parasts starp šolaiku racionalajiem lauksaimniekiem,
un inteliģentais Kalejs nejutās vēl ne no viena pelekā
vadmalas baķa pie malas nobīdits, kaut gan cīņas
reizem bija neizbēgamas.

Sevišķi no Kaleja bij aizrāvies kāds pusmūža
vecs, savas mājas ierīcibā diezgan moderns neprecejies 
saimnieks Āķis, pie kura pa vasaru mēdza viesoties 
ari viņa māsa Berta, kas pa ziemu uzturejās
Krievijā kādā zemstes muižas skolā par skolotaju, jo
pašiem latviešiem tad vēl tautskolās skolotajas nebij 
parastas.

Viņos abos bija zinama cietiba un stingriba.
Visu, ko viņi darija, darija apdomigi, paklusam, ne bez
sava slēpta personiga nolūka, zobodamies par atklātiem 
sirds ļautiņiem, saviem kalpiem likdami aiz durvim 
uzgaidit, ar saimniekiem svarigi nodziļinadamies
gudrajās sadzīves lietās, bet par tādiem, kā Kalejs,
aizvien nomodā palikdami, vaj rādot pārspīletu laipnibu. 
Pats Āķis bija piecus gadus sagājis draudzes
skolā, kad tajās vēl tika piekopta vācu valoda un
gribetajiem pasniegtas muzikas stundas. Un tā kā tēvs
viņam bij jaunibā nomiris, tad pats viņš nevaredams
tikt projam no mājas, mazakais māsu bija izvadijis
kādā zemakā vācu meiteņskolā. Uz savu skolu Āķis
bija palepns. Viņš bija iegādajies ari Matera likumus, 
Praktisko ārstu un kādas zemkopibas grāmatas 


vācu valodā, kurās iedziļinajās pa vasaru ar
māsas palīdzibu, bet kura nebūt neslēpa savas nicinašanas 
pret šādām lietam, par ko brālis atkal
nāvigi skaitās. Tad vēl viņš aboneja Dienas Lapu,
sēja māksligus mēslus un caur ganibam vecā līkumainā 
lauku ceļa vietā bija izvilcis pēc šņores taisnu,
kurš, nelūkojoties uz dziļajiem grāvjiem abās pusēs,
sausā laikā bija apklāts māla kukuržņiem, slapjā mīcijās 
kā mīkla, bet ziemu stāveja viss vienā kupenā,
jo pie nelīdzenumiem aizmetās sniegs, tā kā braucejiem
bija krietni ko balanset starp diviem briesmigajiem grāvjiem. 
Tiklīdz kāds iedomajās iet vaj braukt gar
Āķiem, tūliņ ari nosirdijās par ceļu, jo nekad nevareja 
paredzet, kādā un cik lietojamā stāvoklī viņš
atradisies.

Vispār jasaka, ka Āķis kā pats par sevi, tā
ari savā saimniecibā jutās vēl kā primitivs, kā viens
no pirmajiem lauku pilsonibas un racionelās saimniecibas
pioneriem. Šajā draudzē ļautiņi dzīvoja vēl kā Arkadijā. 
Un pats Āķis kaut gan sevi savās tendencēs
tureja par patstāvigu, bija atkarigs no mātes radiem 
kaimiņu draudzē, kur jau darbojās sava Lauksaimniecibas Biedriba, 
uz kuras gada sapulcem viņš tad ari mēdza aizbraukt,
lai nomaksatu savu rubli un parakstitos uz nākamā gadā
pasūtamiem mēsliem. Āķa intreses vēl dalijās starp
uzupurešanos un patmīlibu, starp garigo un materialo.
Un jo bieži viņš ar skaudibu nolūkojās tāda brīva
putna rīcibā, kāds viņam likās Kalejs, ar kuru viņš,
garlaicibas mocits, jo labprāt būtu sagājies, jo sevišķi 
vasarā, kad pārbrauca viņa gražigā nonicinataja 
Berta, kura nezinaja, kur likties no garlaicibas.
Viņš mekleja tikai iemeslu un izdevibu, lai, nezaudejis
neko no savas cienibas, Kaleju varetu jo ciešaki
priekš savas personas ieintereset. Āķi vareja redzet
gan kapsētas svētkos, gan Kaleja izrīkojumos, gan jo
bieži piestājamies pie viņa skolas, kur vecais skolotajs, 


pie kura Āķis mācijies, līdz ar krievu reformu
ievešanu bija atstāts tikai par ērģelnieku un pasta
izdaliju.

Reiz kādā svētdienas pēcpusdienā, kad īsi
priekš izrādes vietejā policija uz mācitaja ierunu
bija nolieguse izrādit Zudermaņa „Godu“, pie Kaleja
pašreiz notika apspriešanās, pie kuras neiztrūka ari
Prātnieks ar Smilģi un Tiltiņu, - ko lai dara ar
izsludinato izrādi un no ka lai sedz iepriekšejos izdevumus, 
jo bija salīgts jau šķūnis uu muziķi priekš
dejas. Tika nospriests uz vietas doties pie pristava un
pierunat to, vaj ari iebiedet ar sūdzibu apriņķa policijai 
un galvenai guberņas biedribu lietu komisijai.

Ievajadzejās zirga, un Prātnieks, ieraudzijis piebraucam 
pie skolas Āķi, devās ārā un ieveda to pie
Kaleja. Uz ātru roku notika iepazīšanās, Āķis piedāvaja 
Kalejam savu zirgu, Kalejs sirsnigi pateicās
un aizbrauca.

Āķis, pēc tam paņēmis avizes, gāja uz māju
kājam. Ar Prātnieku un Smilģi, kuru viņš tureja
par puikam, un ar Tiltiņu, kas viņam likās diezgan nožēlojams 
vīriņš, viņš daudz neko neielaidās.

Pārnācis mājās viņš sakomandeja dienastnieces 
uzkopt viesu istabu, kurā ari viņš pats dzīvoja
un guleja, bet mātei lika cept un vārit lai varetu
sagaidit viesi. Māte jau uztraucās un vairak reizes
iejautajās, kas par viesi, bet Āķis tāpat mētelī piesēdās 
pie galda un urbdamies avizē, īdzigi, kā aizvien,
atkaudamies no visadiem izjautajumiem, tikai atkārtoja
- „ej nu ej, dari ko tev liek: kas tev ko izjautat un
t. t.“ Māte ari, kā aizvien, saskaitās, nospļāvās, izbārās 
un aizgāja. Bet Āķis urbdamies avizē, bija
aizņemts no domam, kā iztureties un kādu toni pieņemt
pret Kaleju, jo no māsas viņš bija noskatijies un ari
pats, kā gudrs vīrs, ieradis pret katru cilveku ieņemt
savadu toni.


Meitas izslaucija istabu, pārklāja galdautu, ielika
jaunas puķes vāzēs, bet Āķis vēl aizvien it kā urbās 
avizē, kaut gan, kaudamies ar citām domam, neka
no tās nesaprata.

Kad palika viens, tad pietrūkās, novilka mēteli,
sagrieza pie spoguļa cietās, biezās dzeltenās ūsas, kuras
viņa sīkajai, izkaltušai, it kā sastingušai sejai piedeva
visvairak svaribas, pārlaida par plānajiem, iepelekajiem 
matiem ar birstiti un maigi paplātijis mazās, skaidrās, 
pat siltās acis, atkal nosēdās. Viņš raudzijās
pa logu, aiz kura mazs vakara vējiņš kustinaja garās
koka rozes un pāris saules puķu galvas. Mazliet tāļak 
iekšā dārzā, kurš sākās tūliņ aiz loga un bija
ar mauru un balto āboliņu pieaudzis, lēnam locijās
paradizes ābele, nosēta ar tikko aizmetušamies āboltiņiem. 
Viņš nožēloja, ka vēl nebij ābolu laiks,
bet visvairak to, ka nupat kā par nelaimi bija aizvedis
māsu paciemoties pie mātes radiem, ka jutās nedrošs,
ari noguris un, pasūtijis zēnu pēc dažām pudelem
alus, likās gulet, lai mazliet pakrāktos, kā tas viņam
bija ierasts. Meitas ienākdamas un tāpat ari māte
staigaja uz pirkstu galiem un, kad piesitās teleķi, vaj
glāzes, klusam iesaucās: „lai tev Dievs !“ jo saimnieks
bija bargs un starp savejiem joku neprata.

 
Otrā nodaļa

Iztraucetais dvēseles miers


Vietejais pristavs dzīvoja kādā rentes muižas
vecajā pilī, kura jau sen gadiem bij stāvejuse neapdzīvota. 
Pats īpašnieks, kā vairaku daudz lielaku
muižu īpašnieks, te neieradās, bet rentnieks, viens
no bagatakiem kaimiņu draudzes racionelajiem saimniekiem, 
vārdā Guba, pilī dzīvot nevareja ne iedomaties. 
„Kas viņu var apkurinat!“ viņš mēdza iesaukties. 
Bet patiesibā pilī viņš sevi sajustos par diezgan 
smiekligu, jo viņam nebij neka no tās garigās dzīves 
un tās uzstāšanās, kā tiem, kas šo krāšņo
pili bija cēluši, divus stāvus augstu, ar dziļiem 
pagrabiem un slaidu torni gaisā. 

Uz četrām pusem ap pili bij ierīkoti plaši, kokiem 
apstāditi ceļi, starp viņiem grezns parks, kurā pacēlās 
pieci uzkalni, bet pils galā plašs dīķis, ar viņā
ietekošu dzidru kalna strautu. Priekšā pilij bija liels
apaļš izcils klajums, kur agrak māksligi ierīkotos riņķos 
ziedeja milzums puķu, un kurām ļaudis nedrīksteja
ne tuvoties, bet ap kuru spējā līkumā pilsdurvim
mēdza piebraukt trijjūgos un slēgtās karietēs zīdā
čaukstošas dāmas un kungi cilindros.

Bez tam jaatzīstas, ka tagadejam bagatajam rentniekam, 
kurš no zemes ieņēma daudz vairak, kā
iepriekšejie īpašnieki, pie kam renti maksaja mazaku,
nekā iepriekšejais īpašnieks procentus par saviem
parādiem, vienkārši bija bail no šis pils iekšienes, 
kuras priekšnams ar marmora grīdu skaneja kā
baznicā. Pilij cauri gāja viens par otru trīs gari
koridori, te virs zālem paceldamies, te atkal lejak krizdami, 
ar desmitām blakus istabam, dažām lielām parketa 


zālem apaļām trepem, trijām torņa istabam, kas
atradās viena uz otras, un mitriem mūra pagrabiem, 
par kuriem stāstija šausmigās vergu laiku zemnieku
mocibas teikas.

Pilij bija tikai pāri piecdesmit gadiem, bet
iepriekšejais īpašnieks barons Rozenbergs bija no
vecas aristokratiskas cilts, savadnieks, kas, jau
izdzīvojis vairakas muižas, šajā pēdejā bija nodevies
nedzirdetām spekulacijam, pārmēribam, pārdrošibam 
un tautas mutē palika it kā kāds ugunigs jātnieks
no Jāņa Parādišanās grāmatas. Viņa piķieris,
kas tagad pagastā iznesaja pastu, krāsoja baznicas torņus 
un kapsētas vārtus, bet visbiežaki nodarbojās
ar glāžu likšanu, riebšanu un pēc vajadzibas ari
buršanu, māceja pastāstit, kurā istabā stāvejis
biljards, kurā bijis krāšņais salons, kur baronietes
guļamā istaba, buduars, vannas istaba un t. t. Septembra 
beigās lielajās rudeņa viesibās klājuši galdus
vienu pieņemamā istabā priekš kungiem ar 30 vietam
otru ēdamā istabā dāmam ar tikpat daudz vietam.
Rādija, kur uz sienam un kādas veco baronu un baronešu 
portrejas karajušās zelta rāmjos virs tumšiem 
gobeleniem un kā uz milzigiem persiešu tepiķiem
apakšā stāvejuši divani. Stāstija, kā izskatijusēs
dejas zāle pašās viesibās, kad apkārt sēdejušas
cienigas baronietes sarkanās turbanēs, rokās turedamas
smaržigus flakonus ar zelta korķišiem, un vizejužas
briljantos, vienā pastāvigi kustošā linijā ciladamas
vēdekļus, bet kavalieri zāles vidū zem augstā milzigā
kroņluktura melnās frakās, zamša cimdos, ar puķem pie
krūtim, pieglaustiem matiem marmora bāli sarunajušies 
par politiku, medibam, tīrasiņu suņiem un zirgiem,
vaj nokluzdami izraudzijušies sev jaunās baroneses, tiklīdz 
zāles galā vijolinists cirtis ar lociņu pirmās skaņas, 
bet līdzi tam laidis klarnetists, atskanot ari mežaragam 
u. t. t. Augšas stāvā rādija garas rindas


viesistabu, kur dāmas pārģērbušās un kur attāļakie
viesi palikuši par nakti, kamēr tuvakie tūliņ pēc
vakariņam sēdušies iekšā karietēs. Tikpat smalki
vecais burvis mēdza uzskaitit pusdienās un pie vakariņam 
lietotos ārzemju vīnus un uzkožamos, sākot
ar humeriem, kas sarkanām kājam karajušies pār
bļodas malu, un beidzot ar ananasiem un granatiem,
par dažadām izmekletām zupam un cepešiem nemaz
nerunajot. Vajadzibas reizēs viņš no piķiera ticis
pārvērsts pavārā, vaj izrotats spiču apkaklem
smalkā sulainī, kas zīda zeķēs, īsās biksitēs iznesajis
dejotajiem visadus atspirdzinajumus.

Bet tad klaušu laiki beigušies, saimnieciba bijuse 
radikali japārgroza, radušies izdevumi, kurus
barons nevarejis saskaņot ar ienākumiem. Pie tam
savu visienesigako ietaisi - degvīna dedzinatavu barons 
Rozenbergs bijis spiests, kā ļaudis stāstija, savam
piķierim likt nodedzinat, jo akcizes valde nākuse uz 
pēdam ilggadejai degvīna vērtibas viltošanai un tā
varenais aristokrats galigi nobankrotejis.

Tagad vairak no saules apspīdetā siltakā pilsgala 
apakšejā stāvā dzīvoja pristava familija, taisni
virs viņa augšas stāvā pāris istabiņās - pristava 
rakstvedis un apakšā pāris pagrabos tika tureti noziedznieki.

Pristavs bija no Vidus-Krievijas, izglītots patīkams 
cilveks, kas pilī, kā likās, ļoti vēlejās dzīvot,
jo ta atgādinaja viņa paša sievas radinieku krievu
muižnieku pilis. Kalejs viņu atrada noejošas saules
apspīdetu pie kāršu galdiņa laižam dūmu mākoņus 
par galvu. Viņš bija, kā aizvien, savā uniformā, 
tīrās manšetās un krādziņā, ar rūpigi noglaustiem 
matiem un izsukatu bārzdu, un skaidrā skaļā oficiera
balsī sarunajās ar nupat kā piebraukušo un viņam
pretim nosēdušos pareizticigo mācitaju garajos svārkos. 
Vēl viņi sagaidija miertiesnesi, ari krievu, lai
šajā latviešu un vāciešu zemē trijatā pēc vecām

 
krievu ieražam un savas patikas pavaditu vakaru pie
preferansa, iebaudot pa glāzitei paštaisita liķiera, kurš
jau bija ienests un nelielā karafē nolikts uz kāršu galdiņa. 
Runas stundas bij jau pagājušas, tomēr vietejo 
skolotaju pristavs labprāt pieņēma, jo viņi jau
bija agrak pazinušies. Kalejs tika nosēdinats miertiesneša 
vietā pie kāršu galdiņa, un tikai kad sākās 
pirmā partija, iesākās ari sarunas par Kaleja vajadzibam. 
Pristavs vispirms atvainojās un izskaidroja
savas rīkošanās iemeslus.

„Personigi, Kaleja kungs, jūs man esiet ļoti zimpatisks. 
Ari par jūsu sabiedrisko darbibu vietejo zemnieku 
labā varu tikai priecaties. Tai tikumiskai samaitašanai, 
par kuru pāris reizes sūdzejies man vietejais luteraņu 
mācitajs, es neticu, jo ar iesniegto lugu
pilnigi nevainojamo saturu, savam rakstvedim piepalīdzot, 
esmu iepazinies personigi. Bet ko tas līdz? Aiz
jūsu krietnās darbibas slēpjas tumšas personas, jums
varbūt pavisam nepazīstamas. Tās piedraud mācitajam 
un draudzes konventam ar atriebšanos anonimās 
vēstulēs, kuras beidzas ar izsaukšanos : „visu
zemju proletarieši savienojaties !" Un piedraud taisni
dēļ mācitaja sprediķiem, kurš pieteicis cīņu jūsu
kulturelai darbibai.“

„Nu, lai piedraud, pristava kungs ! Mācitajs ir
mazliet pedants un tā tad nav gluži bez vainas. Ļautiņi 
nojauš to un aizstāv, ko sajūt kā labu. Es domaju, 
ka savus aizstāvjus es izzinašu un apklusinašu.
Nostādamies mācitaja pusē caur izrīkojumu noliegšanu, 
jūs viņus sacelsiet ari pret sevi. Kāds, kas
pateicoties jums būs izsēdejies pils pagrabos, uzmetisies 
tiem par vaditaju un saorganizēs veselu bandu,
kurai es vairs ne klāt netikšu. Vienkāršie ļaudis
jau uztraukumā daudz ko izdara, par galu pat nepadomadami. 
Tā ši tagad vēl niecigā cīņa var aiziet
nezin cik tāļu.“


„Ne, Kaleja kungs! Jūs paši te neko neizdarisiet. 
Piedraudetaji ir principieli jauceji. Viņi tikai
taktikas dēļ jūsu un mācitaja nesaskaņu ievelk savās
cilpās,“ pristavs paskaidroja.

„Tie taču zocialisti,“ priesteris sarkastiski iesmējās, 
it kā neuzticedamies ari pašam Kalejam.

„Ne, priestera kungs! Tie nu gan būs tikai
vienkārši palaidnigi zeņķi. Es taču visus pazīstu,
kas te ko nopietnaku lasijis, vaj domajis,“ Kalejs pabrīnejās.

„Visu nevar pazīt. Pats zinu no savas draudzes. 
Un ar zēniem visur iesākas. Bet kad ķeza
ievārita, tad no Rigas tiek izsūtiti racioneli instruktori, 
kas darbibu centralizē. Un šito nolūks ir gāzt
pastāvošo kārtibu,“ priesteris pastiprinaja savas
domas.

„Redziet, Kaleja kungs, lietas ir nopietnakas, nekā
jums licies,“ pristavs norūpejies iebilda. „Pie mums
sāks iet vaļā tāpat, kā citur Krievijā. Kā lai nu es
citadi rīkojos ? Atļaut lielas ļaužu sapulces ir bīstami.“

„Tad jau ari dievkalpojumi janoliedz. Un jo vairak 
vēl tamdēļ, ka policija tur nemēdz ierasties,“
Kalejs atbildeja.

„Tiesa kas tiesa,“ priesters iesmējās : „kapu svētkos 
mani tikko neizsvilpa.“

„Pie tam pie gubernatora jau pāris reizes apspriests 
muižniecibas lūgums, gādat par muižu
drošibu. Dažiem, kam vairak iemesla bīties, jau
ir atļauts ievest par miesas sargiem čerkesus un kazakus,“ 
pristavs vēl pastāstija.

Kalejam atlikās tikai pabrīneties. Iemesls tādai 
viņa nezinašanai bija pārakā skrejošo brošuriņu 
nicinašana un pieķeršanās zinibai un mākslai
pašām par sevi. Ka tāļakā nākotnē kāda pārgroziba 
neizbēgama, tāpat kā reiz Vakar-Eiropas valstīs,


to viņš zinaja. Bet ka ta jau tik tuvu, ka japārtrauc
visa kulturelā darbiba, to viņš nevareja iedomaties.

„Bet ja tās lietas, pristava kungs, jau tik nopietnas, 
tad ne mēs šo kustibu ievadisim, ne aizturesim.
Atliekas tikai palikt jo apdomigakiem, lai neaizskrietu
citiem priekšā, vaj nepaliktu personigi. Mana kulturas 
darbiba ir pate par sevi mērķis, tāpat kā baznicās
dievkalpojumi. Vajadzetu pastiprinat tikai uzraudzibu
ļaužu sapulcēs, lai uz vietas kas nenotiek.“

„Izrīkojumus nevar blakus likt dievkalpojumiem,“
priesters uzbudinajās. Un aizlikdams ari aiz pristava savu
vārdu, turpinaja: „Un domat tā, kā jūs, nesaskan ar
valsts ierēdņa sirdsapziņu, kura uzdevums ir ar sirdi un
dvēseli pirmajam būt cīņā pret visiem nemieriem.“

„Man liekas, ka ari ierēdnis vispirmā kārtā ir
cilveks, kam savi pienākumi pret tēviju, kulturu un
reliģiju,“ Kalejs klusak piemetinaja.

Pristavs, iedziļinadamies spēlē, likās, pārdomaja
pats pie sevis. Viņš pastiprinati smēķeja un, lai
pārmainitu nepatīkamo sarunu, ielēja glāzēs un
pieskandinaja. Tajā brīdī piebrauca ari miera tiesnesis, 
sauss neliels vīrs, ar lielām sarkanām ūsam,
spilgtām acim, pēc Italijas karaļa Humberta, visiem 
pazīstams ar savu patvaļigo, bet atklāto dabu,
kaut gan ne gluži bez grēkiem kukuļu ņemšanas ziņā,
liels trumpmanis un visadu asu piedzīvojumu mekletajs,
bet citadi krietns vīrs. Pristavu viņš cienija, bet
par mācitaju, kurš garo svārku dēļ bija spiests no
daudz ka atteikties, ko pēc savas cilvecigās dabas patiesibā 
ļoti mīleja, par to viņš mēdza pazoboties.

Ienāca ari pristava kundze. Ar savu plašo un jautro
bijušās muižnieces dabu viņa te pilī bez sabiedribas
ļoti garlaikojās.

Kaleja vajadziba tagad tika apspriesta vairak sadzīves, 
nekā kanclejas garā. Miertiesnesis apvaicajās, vaj
viņam caur pēkšņo aizliegumu neceļoties kādi materieli


zaudejumi; pristava kundze atkal - vaj viņš netiekot
ar to pazemots savas draudzes priekšā?

Beidzot pristavs kā goda vīrs citadi nevareja
rīkoties, kā pilnigi nesavtigai un godigai Kaleja darbibai 
bez ārkārtigiem iemesliem ceļā nestāties. Tā
kā lutermācitajs uzstājās pret Kaleju, tad ari pareizticigais 
labprāt nostājās Kaleja pusē. Un tā kopigi
tika nolemts pagaidam vēl nekavet Kaleja viņa darbibā. 
Ar to viņš bija ticis cauri un vareja braukt
mājās.

Bet pristava kundzei, kurai domas dzīvaki darbojās, 
ienāca prātā pievienot Kaleja trupai ari vīra
rakstvedi, kurš, izpildijis savus rakstveža pienākumus,
nezinot kur laiku nosist, un lika meitai nosaukt viņu lejā.
Kalejs iepazinās, smaididams uzlūkoja viņu un atrada
par idealu, sevišķi švītu lomās, pēc kāda tie ilgi
meklejuši, par ko visi jo sirsnigi nopriecajās, un izveicigais 
rakstvedis, nebūt neapvainodamies, bija tā sakot
angažets. Pēc tam Kalejs, aplaimots visadiem komplimentiem, 
tika pavadits līdz durvim un aizbrauca.

Saule pašlaik rieteja. Parks, tagad gan jau izgāstijies, 
vēl aizvien bija majestatigs, ieslēgdams sevī
piecus uzkalniņus, no kuriem uz augstakā senak atradās
Rozenbergu kapi, bet tā kā tie vairak reizes tika slepeni
nopostiti, tad tagad bija ļauts zālei viņus pāraugt.
Rentnieks Guba, izpatikdams pristavam, dažas no galvenajām 
alejam bija licis iztīrit un kalnu virsotnēs
uztaisit pa sēdeklim. Bija iztīrits ari strauts, kurš
šur un tur pa parku māksligi izlocidamies ieteceja
romantiskajā dambī. Vakars bija kluss, gaiss svaigs. Aiz
ozolu un liepu gatvem sazaļojušā lazdu mežā lodaja
sīki putniņi, pavīterodami un padziedadami. Pāri
tumšajiem kokiem kluseja augstā un skaidrā vakara
debess, šur tur ievizedamās ar kādu šķieznai līdzigu
zelta debestiņu. Kalejs smaidija, domadams par palikušās 
pils iemītniekiem, kuri pret viņu tik labi bija.


„Visi man labi bija, kad es pate laba biju,“ viņam
iekrita prātā mātes dziesmiņa un viņš jutās tādā
harmonijā ar sevi, ļaudim un dabu, ka vareja tikai
smaidit.

Tūliņ aiz parka nolejš sākās lieli līdzenumi.
Pa priekšu nāca vecu vecie tīrumi, bet lejak plašais
purvajs. Tagadejais muižas īpašnieks, kāds no
neskaitamiem Baltijas von Vulfiem, tikai retumis iebraukdams 
savā tejienes muižiņā, bija uzticejis viņu,
kā jau teikts, vienam no kaimiņu draudzes racionelajiem
saimniekiem Gubam, pie tam par visai niecigu nomu,
bet ar to noteikumu, lai Guba šos purvajus pamazam
kultivetu. Barons bija domajis, ka tas darbs izmaksās
milzigas zumas, kā to viltigais praktiķis Guba viņam
ari bija iedvēsis un tā viņu krietni apšmaucis, par
ko Gubu tagad apskauda visi Lauksaimniecibas Biedribas 
līdzbiedri. Bet purvs, par kuru jau barons Rozenbergs 
bija pārracis milzigu grāvi, lai varetu griezt
torfu, izrādijās diezgan sauss, tikai apaudzis ciņiem un
krūmiem, kurus viegli vareja nocirst, sagriest ar teleķiem,
apart ar kulturaklu un jau otrā gadā apsēt ar rāceņiem,
auzam, vaj timotiņu un āboltiņu un tā ievākt milzigas
ražas ne par ko. Pats Guba, rentedams muižu, bija
apņēmies milzigā resnumā, tāpat ari viņa sieva, divas
pavecas meitas un dēls, kurš Terbatā studeja teoloģiju,
prātodams, vaj nepāriet labak uz komercnodaļu Rigas
politechnikā.

Te Kalejs ieraudzija no krūmajiem izbraucot uz
lielceļa linijdrošku, uz kuras pilnā komplektā sēdeja
abas Gubas meitas, dēls un pāris viešiņas. Acim
redzot viņi vizinajās un sajūsminajās par Gubas lielajiem 
ienākumiem, kurus atmeta purvu kultivešana.
Kalejs viņus apsveicinaja. Viņi tam laipni atbildeja,
kaut gan daudz stīvakiem pakaušiem, nekā pristavs ar
kundzi, un tas Kaleju drusciņ ievainoja. Aiz kāda
iemesla šie pret viņu tik lieli bija: viņš taču neka


slikta tiem nav ne nodarijis, ne sacijis, un ilgu laiku ari pat
ne domajis. Bet nepatīkamā satikšanās drīz vien
aizmirsās, jo vakars bija pārak jauks: dvēsele gan sāpigi 
sarāvās, bet tad atkal atplauka un plētās.

Kalejs jūtās laimigs, ka viņam viss tā labi padevās. 
Terbatā zeminaru bija nobeidzis kā viens no
pirmajiem. Labakie skolotaji uz viņu lika ceribas un
viņš tās bija sācis ari piepildit. Viņu mīleja skolnieki 
un ļaudis. Gandrīz vaj pirmā neveiksme bija
viņa strīdiņš ar mācitaju un šis viņa sabiedriskās
darbibas pārtraukums, kuru Kalejs patiesibā mīleja ne
mazak, kā savu skolu, savas grāmatas un klavieres.
Bet nu ari te viņš ir uzvaretajs. 

Caur pristava rakstvedi Kalejs tagad cereja iegūt
ari kādas inteliģentakas spēletajas. Ģimnazisteņu, kā
šos laikos, toreiz uz laukiem vēl nebija, bet pie rakstveža 
no pilsētas jo bieži brauca visadas viešņas.
Bija ari jau apnicis Kalejam kalt vienu un to pašu lauciniecem, 
kuras māceja čakli strādat lauku darbus, ari
adit un šūt, dancot un skaļi dziedat, bet nevis domat
jeb mākslinieciski saprast un izmantot gudro moderno
lugu saturu. Turpretim pilsētnieces, kā viņš cereja,
taisni labas būtu, kā asprātigas un drošsirdigas domatajas, 
ja ari ne tik sajūtigas pret lugu idealiem.

Āķu Bertu viņš sen jau būtu uzaicinajis, bet
Berta likās pārak nepieietama, un starpā jaucās ari
personigas lietas: it kā nedrošiba, iemīlešanās, pašlepnums, 
vaj vienkārši bailes. Kas par bailem,
viņš pats nevareja izprast. Bet šovakar, viņam
likās, nu būs jaiepazīstas ar šo sevī noslēgušos,
aizvien atturigo, bet skaisto un drošo Bertu, par kuru
no ļaužu mutes viņš visu ko jo smalki bija sadzirdejis 
un ievērojis. Un viņš bija priecigs, ka šovakar 
varēs Āķos iebraukt nevis nospiests, bet jautrā
dūšā, kā uzvaretajs, jo no pašsajūtas jaunibā, kad
vēl nav pilnigas savu domu patstāvibas, ļoti daudz


kas atkarajas. Kalejs dzina slinko zirgu, cik ātri varedams, 
un jo vairak tuvojās Āķiem, jo straujak sirds
sita. Viņš bija drošs, ka zinaja vairak par Bertu
kaut kurā arodā, jo domatajs viņš bija dziļš un labs,
bet toties dzīves, sevišķi sieviešu dzīves diezin kā
vis neizprata, iztulkoja nepareizi, daudz ko pavisam neieraudzija 
un varbūt bija pārak ideals ša vārda
sliktakā nozīmē, tas ir pārak naivs. Te slēpās viņa
nedrošibas iemesls.

Ari pie pristava viņš bija izrādijies nepietiekoši 
informets. Līdz šim viņš bija tikai mācijies
un strādajis, nevis dzīvojis visadu iespējamibu,
dzīvu sajūtu un domu bagatā sabiedribā. Uz laukiem
viņš ari necereja šajā ziņā diezin cik gudraks palikt,
kaut gan šajos četros gados jau daudz ko bija mācijies. 
Vienkāršie laucenieki bija sapņaini un elementari, 
pārak savai zemei un pelņai pieķērušies. Viņa
koleģi bija naivaki, izsvaiditaki un abstraktaki vēl par
viņu, mācitajs vientuligs filozofetajs, fanatiķis un pedants, 
bet pie cienigā sadzīves cilveka pristava un
viņa izsmalcinatās, dzīvās kundzes Kalejs jutās mazliet
svešs un neinteresants ar savu garigo dzīvi. Atlikās
dzīvot tāļak, kā jau nu dzīvojis, tikai ar savu darbu
un grāmatam. Bet taisni no šām pēdejām, sevišķi
no dzejniekiem klasiķiem viņš vareja nojaust, cik skaista,
bezgaligi dziļa un satura bagata vareja būt dzīve.
Šie dzejnieki, kas tā vareja just un domat, savā dzīvajā 
gudribā viņam likās taisni dieviem līdzigi. Un
tas bija vislielakais viņa apbēdinajums, ka viņš gan
tajos iedziļinajies, bet nekad necereja tādus vaigu vaigā
sastapt un justies, kā viņiem līdzigs, kaut ari tikai sadzīvē, 
nevis darbos. Viņam bija jabūt pieticigam
un pazemigam, ja negribeja palikt bez iemesla iedomigs
un tukši uzpūtigs, kā ļoti daudzie sevišķi no vecakās 
paaudzes viņa koleģiem. Tie viņam likās vienkārši 
akli, kas aiz savas šauribas paši nenojauda,


kas ko vērts un kādu neizteicamu iespējamibu vēl
pilna pasaule. 

Bet tādi viņam likās ari visi racionelie saimnieki, 
kas tāļak par savām krējumu ķērnem un sviesta
mucam neko nevēlejās saskatit. Bērni tiem jo bieži
vien visi bija vienadā sejā, truli, bez reliģiozām, moraliskām 
un daiļuma sajūtam, tā ka, nelūkojoties uz savu
tēvu turibu, viņi skolā pat zaga un meloja, cik uziet.
Patīkamaki bija tikai ļoti retie no visapdāvinatakiem,
kuri juta un domaja patstāvigi. Tamdēļ tad Prātnieks, 
Smilģis un Tiltiņš, par lielu brīnumu visiem,
Kalejam likās par vienigi noderigiem kulturas darbiniekiem, 
jo viņi juta, domaja un ilgojās pēc kulturas
tāpat, kā pats Kalejs. Sevišķi Smilģis, kam, likās,
bija ari sīciņš dzejnieka talants.

Tā šo to pārdomadams, viņš uzbrauca uz
taisnā, kukuržņainā Āķu ceļa, atminedamies, ka vēl
trīs gadus atpakaļ te pa elkšņiem zaļā mauriņā izlocidamies 
aizvijās viegls lauku ceļš, pa kuru bija tik
patīkami garam aiziet uz mežgaliešiem, kur atradās
ari Prātnieka un Smilģa mājas. Bet būdams progresists, 
viņš nevareja nejust cienibu pret šiem pirmajiem 
racionalisma kukuržņiem, kas tā viņu kratija.
Slinkais un, jadomā, ari spītigais Āķa zirgs, kuru
dzenot viņam bija roka sasāpejuse, mājas tuvumu
juzdams, palaida slaidu riksi, Kaleju vēl jo vairak
izkratidams un izmētadams. Bet tad ari garam Kaleja
būdai, garam galdnieka istabelei, garam klētim grabošie 
dzelzsasu vāģi ieripoja rijas priekšā un zirgs
tūliņ uz vietas no otra vezuma sāka sienu ēst. Kalejs 
izlēca un visiem spēkiem izvilcies tiepigi prasto
zirgu nost no siena, lai piesietu pie lieveņa staba, neko
nepanāca un atstāja tāpat, ceredams, ka tas nekur neaizbēgs.

Te pēkšņi no žagargubas joza virsū viņam
pāris encigu takšu un no ķēķa pakaļ tiem pate saimniece, 


malkcirksnī spiku paķēruse, gan visadi tos nobārdama 
un sodidama, gan viesi jo laipni uzaicinadama
istabās. Uz sliegšņa parādijās ari pats Āķis, tagad
dzīvs un spirgts, tāpat bez cepures un, pavēledams
mātei pasaukt puisi, lai nojūgtu zirgu, ievadija Kaleju
istabās. Nenogaidijis paša ciemiņa ierunašanās, pa
vienkāršai vīzei viņš tūliņ uz vietas izprašņaja
par brauciena panākumiem. Kalejs īsi atbildeja, ka
viss izdevies labi un vilcinadamies gāja cauri, kā
viņam likās, Bertas istabai ar smalkiem aizkariem pie
logiem, puķu vāzitem uz galda un ar baltu pikē segu
pārklātu gultiņu kaktā. Pie galvgala pret logu bija
puķu podi, ar pāris gumijkokiem un uz loga ziedoša
acalija. Kalejam šis stūritis patika.

Āķis pats savā istabā dedza lampu un sauca Kaleju 
dziļaki iekšā. Piepeši Kalejam palika tik labi,
tik silti dvēselē, ka Āķa laipnibā viņš redzeja vairs
tikai sirsnibu, bet zinamā vārdu sausumā tikai smalkjūtigu 
atturibu. Atsēdies zem pulksteņa, kurš garlaicigās 
stundas savā kaktā mēdza nokūkot, aizrādidams 
ari uz Āķa tēva savado garšu, pa vienkāršai 
lauku paražai atšķīra avizi, kamēr Āķis vēl
izsteidzās saimes istabā.

Pēc tam viens vienā, otrs otrā galda galā viņi
sāka sarunaties. Kalejs vairak stāstija, stāstija, kas
prātā ienāca, bet Āķis klausijās, iejautajās un atbalsoja 
Kaleja domas. Beidzot Āķis ievilka sarunas par
mācitaja intrigam pret Kaleju. Pēdejais pastāstija,
cik nopietni uz šo cīņu skatoties pareizticigais. Nu
Āķis iestiga prātošanā par zocialismu, kurš Vācijā 
sasniedzis jau tik ievērojamas uzvaras! Viņu
intereseja zemnieku sliktās attiecibas pret muižam, pašvaldibas 
atkariba no muižniekiem-komisariem, plašaku
biedrošanās tiesibu trūkums, rūpniecibas, tirdzniecibas, 
medibas un zvejas nebrīviba, pārmērigās ceļu
nastas, beidzot patronats, kurš no mācitajiem un skolotajiem 


izaudzinot bailigos un padevigos kungu kalpus,
tā kā Kalejam no Āķa palika iespaids kā no apziniga
progresista. Viņš interesejās ari pats un Āķa faktus
sāka apgaismot no plašaka politiski-ekonomiskā stāvokļa. 
Viņi taisijās palikt jau noslēpumaini, kad meitas 
ienesa teleķus un sāka sarīkot vakariņas. Kalejs
apjautajās par mājas kundzi, Āķis īsi atbildeja, ka aizbraukuse 
uz mātes radiem. Un tāļak runas gāja
vaļā par viņa racionelās saimniecibas pasākumiem.
Bet jo sevišķi neizsīkstošs Āķis bija dziļās sarunās
par interno mājturibu un attiecibam pret saimes ļaudim. 
Te viņš izrādijās par tādu smalkumu pārzinataju, 
ka Kalejs vareja tikai pabrīneties: viņam
bija vesela gradacija līdzekļu, kā modinat saimē pašdarbibu 
un cienibu pret saimnieku. Beidzot Kalejs nevareja 
ne nopriecaties par viņu, kā par caur un cauri
apzinigu saimnieku, nožēlodams tikai to, ka tie jau
agrak nav tuvak iepazinušies.

Āķis bij mierā ar savu panākumu. Panācis,
ko bij vēlejies, viņš skubinaja ēst, ēda ari pats,
jo ar ciemiņu vareja izēsties pēc patikas, un sāka
pierunat to palikt par nakti, jo bija jau vēls. Beidzot
ienesa ari pāris pudeles alus. Kalejs papretojās, tad
iedzēra, beidzot ari palika, jo viņam bija patīkami
palikt Bertas pajumtē. Labi jau uz rīta pusi pēc
ilgām un garām sarunam, Āķis viņam ierādija Bertas 
guļas vietu un, kad bija izpūsta lampa, Kalejs
atdevās vissaldakām domam par to, uz kuras spilvena
tagad atradās viņa karsto domu pilnā galva.

Kas ir mīlestiba? Viņš vēl to nezinaja. Viņam 
bija vēl tikai divdesmit seši gadi. Un viņa
dvēsele bija, runajot Skalbes valodā, kā tīri skanošs
māla trauciņš. Ari vissausakās domas domajot,
viņš bija dzīvibas pilns un iedvēsmets ar to jaunibas 
iedvēsmi, kura tikpat dzejiska, kā īstā mākslinieciskā 
iedvēsme, bet kura nozūd, tiklīdz nobaudits


no mīlestibas kausa. Pie tam viņš bija lasijis tik
daudz dzejnieku, ka ja vien papūletos, tad droši ari
pats varetu taisit vissiltakos jūtu lirikas pantus, kādus 
taisija viņa amata biedri un noklusa, tiklīdz apprecejās.

Patiesibā, kad vēl Bertu nemaz nebij redzejis,
viņš to it kā jau mīleja. Laukskolotaja sirdij tajos
laikos pietika jau ar to vien, lai zinatu, ka starp 
neizglītotajām lauciniecem atradās ari kāda izglītota.
Berta pie tam bija vēl skolotaja, tā tad koleģe. Tikai
par brīnumu tejienes skolotajiem viņa nepiegrieza ne
mazakās vēribas. Un Kalejam likās, ka to viņa darija
izdaudzinatā skaistuma un lepnuma dēļ. Caur skolas
logu viņš jo bieži redzeja viņu pabraucam garam,
vaj ari vāģos uzgaidam, kamēr brālis paņēma
avizi. Viņa sēdeja stingri, atturigi sarunajās, ar lēnu
smalkās rokas žestu pārvilkdama plīvuru pār seju,
kura ari bija smalka, iegarena, sārtinbalta un ar tumšām 
uzacim. Acis tai, kā viņam likās, bija iezaļgani
zilas, bet zobi diezgan paplatās tumši sarkanās, bet citadi 
ari smalkajās lūpās sniega balti. Pret brāli
viņa, kā aizvien, izaicinoši smaidija, vaj iesmējās,
un Kalejam tamdēļ bija likusēs par zobgaligu. Izaudzinata 
un izglītojusēs vācu skolā un dzīvodama
Krievijā zemstes muižā, viņa Kalejam likās par kaut
ko sevišķu, piemēram, uz pristava kundzes pusi, ar
kuru viņš lāgo nezinaja, kā apieties. Bet tagad
viņš jutās tai tuvs, tuvs un, kā viņas gulta, kā
visa ši māja, tā ari viņa pate likās tik vienkārši
un mīļi viņu saprotoša! Pa galvu viņam dažadas 
domas, iedomas un tēli dauzijās visu nakti, tā kā
saulei uzlēcot viņš vēl bija nomodā. Uz mirkli vēl
aizmirsies, viņš cēlās augšā un, nepalikdams vairs
ne uz brokasti, atvainodamies un pateikdamies, devās
mājup.

Nebij tāļu jaiet, kad no kāda kalna nolejš viņam 
atklājās visa apkārtnes panorama. Kā dzimis
attālakos Malienas līdzenumos, viņš aizvien vēl
mīleja šejienes kalnaino apkārtni ar dziļām ielejam,
ezeriem un lēznajām kalnu piegāzem, kuras bija noklātas 
tikko sadīgušām dažadas krāsas druvam.
Šur tur koku puduros, kā no tālienes likās, bija
redzamas cieši kopā saspiestas mājas; gandrīz uz paša 
horizonta, kuru noslēdza Valdaja kalnu strēķis,
griezās pāris vēja dzirnavas, bet šepat tuvumā,
abpus ezeram, uz diviem uzkalniņiem stāveja luteraņu
un pareizticigo baznicas - pirmā ar vienu lielu četrkantainu 
torni un mirdzošu gaili torņa galā, otrā ar
četriem mazakiem un videjo lielaku torni, zilu garenu
bundžu veidā un ar zeltotiem krustiņiem torņu galos.
Tepat viņa priekšā uz diezgan augsta klajuma atradās
luteraņu mācitaja muiža ar lielu dārzu, visadām
saimes ļaužu ēkam un plašiem laidariem. Bet
sāņš - draudzes skola pakalnē lielceļa malā. Starp
mācitaja muižu un skolu iegāja taisns apstādits
ceļš skaisti sakuplojušā kapsētā.

Skolas ēka bija diezgan veca. Agrakā skolotaja
apdzīvotais gals bij ar dārzu aizaudzis, bet Kaleja,
kas vēl nesen kā ienācis, - pakails. Tikai skolas
priekšā aiz pāris liepam pie pašas sienas kuplojās
ceriņu koki un sienas bija apklātas ar vīnogaju. Kaleja 
logi raudzijās uz lielceļu, aiz kura nolejš bija saredzams 
plats, peleks ezers un abpus tam abas baznicas,
bet viņpus ezera, kā jau teikts, zilās dūmakās Valdaja
galotņu ķēde.

Rīta svaigumā Kalejam bija tā, it kā būtu jadzied 
„Ozoli vēl Baltijā zaļo kalnos, ielejas“. Kaut
gan tagad ši dziesma bija nosmieta, jo tie, kas šo
dziemu tureja par savejo, bija kļuvuši pārak konzervativi 
un šaursirdigi, kā vidus laiku iedomigie, sausie
un niknie sholasti, bet dziesma pate par sevi caur to
neko nebij zaudejuse. Un Kalejs mākslu cienija tikai


viņas pašas dēļ. Ticis savā istabā, viņš vispirms 
atvēra klavieres, izdziedaja līdz galam iesākto
dziemu, pēc tam padzēra kafeju, kuru ienesa apkalpotaja, 
un tad devās iekšā klases istabā, kur vasaras
skolnieki bija jau salasijušies uz stundam.

Viņu nebij daudz, pavisam cilveku desmit, no
kuriem puse gatavojās uz skolotaju zeminaru, gabali
trīs uz techniskām vidus skolam un pāris uz ģimnaziju. 
Pēdejie bija tejienes diezgan reto racionelo saimnieku 
dēli, tuklaki un labak ģērbušies, bet pēc gadiem 
tie vismaziņakie. Kalejam ienākot, visi, kā lielakie, 
tā mazakie, pietrūkās un apsveicinajuši noskaitija 
lugšanu. Sestdienā Kalejs tiem neko nebij uzdevis. 
Nu atkal toties bija jauzdod jo vairak: vajadzeja
taču steigties iekalt jo vairak zinašanu.

Bet Kalejs, uzmetis viņiem acis, aiz labpatikas
ilgi nevareja vārdu atrast ... Kādi visi viņi bija
veseligi, silti un pa svētdienu atpūtušies! Nodegušām 
sārtām sejam, lielām acim, daži no mājam,
daži tikko kā no ezera pārnākuši, kur rītos un vakaros 
tie alaž mēdza izpeldeties. Un cik jautras viņiem 
bija šās peldešanās, kad, tikuši vaļā no stingrajām 
stundam, vareja aizmirst visas rūpes, grāmatas
un mācibas! Kā viņi māceja iet skrieties, visadi
spēleties, visadi sacensties vaļsirdigās nopietnibās un
jokos! Kādas dziļas nojautas un jūtu bagatiba, pateicoties 
šai vaļsirdibai, viņos attīstijās un cik dzīvi
caur to viņi reaģeja uz visu, kas vien ap viņiem
notika!

Kad vēl turpinajās ziemas skola, Kalejs starp
saviem skolniekiem jo bieži bija pirmais spēļu biedris. 
Bet tomēr vaj ar visiem tiem viņš atradās
kā mūžigā cīņā, jo tikai reti viņu saprata un mīleja
kā līdzigu. Ne par velti Kaleja galvenie darba biedri
bija Prātnieks, Smilģis un Tiltiņš, nevis paša skolnieki, 
jo draudzē tik maz bija tādu, kam dziļakas un


augstakas intereses. Ja ari atradās gadā divi trīs, tad
visi viņi aizgāja uz pilsētas skolam. Draudzē viņam
palikās vairak tikai pabērniši un vidus mēra jaunekļi. 
Pats viņš bija sangviniķis, ātras dabas cilveks 
un tikko vareja novaldities, kad kāds bezkaunigi
slinkoja, vaj iespītejies meloja, kad padevigi un uzcītigi 
lišķeja, ļaunprātigi apsūdzeja citus, vaj ari muļķigi 
un pārgalvigi lielijās. Cik daudz pašsavaldišanās 
un bērnu mīlestibas vajadzeja, lai viņus kaut cik
izlocitu no viņu vecaku un dzīves ieaudzinatām prastibam! 
Bija, protams, ari smalkjūtigi bērni, kurus
viņš pajokodamies vareja atradinat no sliktām, nedaiļām 
ieražam, bet lielakā daļa palika tādu, kurus daba
kā svins vilka uz leju un dažiem nelīdzeja ne mīļa
apiešanās un iestāstišana, ne draudi un sodi un nelīdzetu 
laikam ari ne sitieni, ne cietumi, katorga, nekas.

Starp labajiem un ļaunajiem notika mužigs cīniņš. 
Mirkļiem Kalejs spēlejās viņu starpā asprātigs, 
dzīvs, aizraujošs caur savu augstsirdibu, un ap
viņu ari daži apdāvinatakie un inteliģentakie skolnieki
laida viņam droši līdz. Bet te uz reiz dažos savmaļos 
pulciņos viņš ierauga ļaunus, nicinošus smaidus, 
vaj atstātibas grūtsirdibu un viņam pazūd viss
paša prieks. Viņš beidzot piedabū tos klāt pie
spēlem, bet nu iet vaļā visas izlaistibas, prastibas,
ļaunie niķi un viss cilveka dabas zemums, tā ka Kalejam 
vairs nava vietas starp bērniem. Liekas, ka vienadas 
dabiskās tiesibas priecaties kā vieniem, tā otriem,
bet pret vairumu skolotajam Kalejam sacēlās intellekts
un moraliskās jūtas, kamēr estetiskās gandrīz pret visiem. 
Pats tad viņš beidzot bēdigs un satriekts ievilkās savā istabā.
Bet izsamizdams par cilveku izlabošanas un izdaiļošanas 
neiespējamibu, viņš tad likās atkal uz
dzīves patiesās, asās domašanas modinašanu, uz
prāta analizes kultivešanu, uz zinatnisku faktu un teoriju 


iedresešanu, vaj ari uz rakstura nelokamibas norūdišanu, 
lai tie nesabītos ne no kāda izsamisuma,
ne no kādiem spokiem un ļauniem piedzīvojumiem.
Un te daži no bezgaršigajiem, ļaunajiem zaimotajiem 
jo tāļu pārspēja visus daiļjūtigos, labās
sirds varoņus. Visļaunakie bieži vien bija ari 
visdziļakie un spēcigakie. Bet visatstātakos, grūtsirdigakos, 
verdziskakos Kalejs reizem atrada tādu pacietibu,
tādu uzcītibu, tādu gribas norūditibu, kādu tikai
kroniskā izsamisiba cilvekā spēj radit, kad jo bieži maizes 
kumoss palicis par viņa vienigo idealu. Un svētā
bijibā Kalejs atkāpās viņu priekšā.

Bet jo ilgak viņš nodarbojās kā skolotajs, jo asak
sajuta, cik neizsakami daudzpusigam, garā brīvam un
savās domās objektivam bij jabūt skolotajam. Programā 
noteiktās zinašanas, kas viņiem jaiedresē, nebij
necik plašas un grūtas. Bet skolotajam bij jaizkopj
ari ikviena iedzimtais iekšejais tīps, jarada viņam
piemērots pasaules uzskats, jasavairo viņa dzīves zinašanas, 
janoruda raksturs un jamodina dvēseles bagatibas, 
kā mīlestiba, goda sajūta, inteliģence un uzupurešanās 
spēja nezinamajiem dieviem par godu, kā
to mācija grieķu mākslas un prātnieciba, kuras Kalejam 
jau caur grāmatam bija tik tuvas palikušas.
Visi dīkā stāvošie dvēseles spēki bija no dīķa
japārvērš skaidri tekošā dzīvibas un dzīves straumē.
Un viss tas viņam tikai pie retiem kaut cik padevās.

Bet šajos sešos gados viens bija gadijies ari
tāds, no kura Kalejam pašam gandrīz visās lietās
bija jamācas. Tas bija kāds reti apdāvinats lopmuižiņas 
rentnieka zēns ar mīkstu sirdi un izsmeļošu
saprašanas spēju, ar savadu jau iedzimtu dzīves
gudribu un dvēseles neizsmeļamibu. Kalejs ar bijibu
viņā novēroja nākamo ģeniju. Bet zēnam bija patoloģiski 
attīstita moraliskā sajūta ... Viņa māte,
reti apdāvinata sieviete, meitenes gados tika izprecinata


pie nemīlama paveca vīra, no kura bērnu ta ne par
ko negribeja. Pēc ilgas meklešanas viņa bija iemīlejusēs 
kādā pilsētniekā, literatā, mežakunga viesī, kurš
bija izbraucis pie viņiem uz medibam. No ta nu
bija piedzimis zēns. Bet kad vēlak zēns noslēpumu
nejauši bija atklājis, viņš, paziņojis mātei savu
nodomu nonāveties un neklausidamies ne uz kādām
mātes ierunam, ari tiešam nošāvies, bet māte
pēc tam sajukuse ...

Nodevis trīs stundas, kuras šoreiz pastāveja
tikai no dažado skolu programu iedresešanas, Kalejs
skolniekus atstāja sev pašiem. Bet pēcpusdienā,
sameklejis kādu patīkamu grāmatu, devās uz kapsētu,
kur brīvdienās tas jo labprāt mēdza kaveties. Tepat 
ari daži skolnieki nāca mācities. Un kapsēta
caur mācitaja rūpibu bija reti daiļi izkopta. Te viņam
caurspīdigu lapu paēnā bija kāds iemīļots sols.
Apkārt ziedeja jasmines, aiz tām cerinu koki, bet uz
paša kapa heliotropes un lefkojas. Kaps piedereja minetajam 
zēnam. Uz ta no mātes bija uzlikts marmora
piemineklis ar nelielu zēna bareljefu no mākslinieka
Zaļkalna. Virs pieminekļa stāveja marmora urna,
kā zieds, izplaucis pretim saulei. Kalejam, atminoties
zēnu, te bija bezgala sēri, bet ari patīkami, jo sērās
sirds itin kā izkusa, tā kā te viņš vareja visdziļaki
nogrimt dzejā.

Šoreiz Kalejs bija izvēlejies Ovida mīlestibas
eleģijas, kuras riteja vieglak, daiļak un karstak, kā 
nevienas. Viņas bija tulkotas krievu valodā, dzejiskā prozā,
anonimi, bet rindas, likās, te kā no tumšā vīna pierietejušas, 
te atkal kā no vissvaigakām, mīkstakām ziedu
lapiņam piesviestas, un te kā pašu gudro grieķu dievu
domu un iedomu pārpilditas. Bet izlasijis divas trīs
eleģijas, viņš sāka pārdomat par visu vakar notikušo ...

Kalejs bija iesācis nākotnei skaidri acīs lūkoties 


un visos jautajumos mīleja noteiktibu. Krievijā
jau no janvara mēneša visās malās sāka mosties nemieri; 
visur, kā ziemai izkūstot, tika cerets uz sacelšanos, 
un katra neizdeviba uz krievu-japaņu kara lauka iztulkota 
kā sitiens birokratiskai valdibas formai. Ari Baltijā - 
un no marta mēneša pat uz laukiem - šur
un tur tika sarīkotas sapulces, strādnieku streiki un
iesūtitas valdibai peticijas. Pat vietejais pristavs
palika domigs, nezinadams, ko sagaidit, kā rīkoties?
Bet ko tad viņam - Kalejam bija darit? Vaj uzmeklet 
sakarus ar revolucionariem, pēc ka ilgojās daži
no viņa amata biedriem un tad pievienoties zocialistiem,
jeb palikt tikai pie savas skolas, bibliotekas un klavierem? 
Furjē, Sen Simona, Lasaļa un Marksa teorijas
viņš pazina jau sen no politiskās ekonomijas vēstures.
Bet tās bija kā savadas sektes mācibas, kurās iestājoties 
gandrīz ceremoniali bija jaatteicas no visas cilvecigās 
dzīves. Sevišķi Marksa „Komunistiskais
maniſests“, kuru Kalejs bija atradis par vienu no ģenialakām 
grāmatam, no saviem piekritejiem prasija
itin kā iestāšanos kādā vidus laiku klosterī ... Kalejs 
atminejās Asizas Franciska dzīves gājumu, kurš
būdams bagats un ārkārtigi apdāvinats, uz ātru
roku izmēģinajies gan kā tirgotajs, gan kā bruņinieks,
beidzot pielaulaja sev nabadzibu, apjozies ar peleka audekla 
drānu, dzīvoja tuksnesī, reizem priecigi ubagodams
pa pilsētam un pilsoņus mācidams pievienoties proletariatam, 
lai apkarotu šis pasaules bagatibu, greznibu
un varu, kuras bija pārņēmušas visu pāvesta
valsti. Un pāris gadu desmitos jau visa Italija bija
pilna franciskaniešu. Bet šis proletariats, spēcigs
palikdams, iekāroja ari pats varas, bagatibas un greznibas 
un cēla sev milzigus krāšņus klosterus, par
ko Francisks noskuma un bēdigs nomērdeja sevi badā.
„Dievišķā komedijā“ svētajam Asizas Franciskam,
kurš vienigais no visiem franciskaniešiem palika


nabags līdz nāvei, Dante par to ir novijis daiļu
laukpuķišu vainadziņu, bet pats autors bija šīs pasaules 
varenibas draugs un karoja par stipru ķeizara varu ...
Ari zocialisti, kā viņam likās, jauca tikai ūdeņus, lai
ar saucienu: „visu zemju proletarieši, savienojaties !“
piedabutu sev jo lielaku armiju cīņai dēļ savas varas, 
bagatibas un greznibas. 

Bet viņam - Kalejam bija citi ideali. Viņš
nevareja būt sektants un fanatiķis, ne ari dzimis kareivis, 
kas, sadzirdot kara troksni, priecigs mestos zirgam
mugurā un dotos iekšā cīņās un ugunīs. Viņš
varbūt varetu piedabut sevi uz to, iepriekš labi apvārdojies 
un norūdijies, bet varbūt ari ne. Priekš
tam viņš nejuta sevī nekādas ticibas, nedz sajūsmas,
un drīzak tas tad justos, it kā uz nāvi iedams. Viņš
taču bija tikai cilvecibas kareivis, pēc amata pedagogs, 
kura mīļakie vaditaji bija Pestalocci un Loks.
Viņš sajuta, ka savas iekšejās sirds skaidribas, īstenibas 
un cilvecibas viņš ne par ko nevareja iznīcinat, 
neiznīcinadams līdz ar to ari pats savas individualitates. 
Un savos nākotnes nodomos viņš palika
stāvot, kur bijis sākumā. Ir taču vīri, kuriem
politiskais nemiers un revolucijas palikušas par sirds
lietu, par otru dabu, ar kuru tie dzīvo un mirst. Bet
viņam vajadzejās šajā Malienes pieticigajā svina smagumā, 
peļņas kārajā zemsirdibā, daudzpļāpibā, bet pilnigā 
domu nekustibā iedvest nojautu par gara modribu
un inteliģenci. Un ja mācitajs cīnijās pret ļaunām
miesas kāribam, tad Kalejam vajadzejās sniegt zinašanas, 
iedvest gara brīvibu, attīstit daiļjūtibu, modinat 
pašticibu un uzticibu cilvecibai un garam. Bet
lauksaimniecibas biedribas lai atkal nokārto zemnieku
maka darišanas. Un politiskie varoņi lai gādā par
zemniecibas politisko tiesibu izkarošanu ... Un viņš
acumirklī jutās noskaidrojis priekš sevis vakardien samodušos 
jautajumus.


Atvēris grāmatu, viņš turpinaja lasit ceturto
un piekto eleģiju un t. t. Saule tuvojās jau Valdaja
kalnu strēķim, kad viņš pietvīcis un noguris ieradās
savā vēsajā istabā ... Bet viņam tur palika vientuligi 
un drūmi un viņš izgāja pie skolniekiem, kuri
taisijās iet uz ezeru, aiziedams viņiem līdzi.

Nedeļa pagāja sagatavošanā uz teatra izrādi.
Un nākamā svētdienā luga tika nospēleta.


Trešā nodaļa

Lauku teatra izrādē


Svētdienas pēcpusdienā pa visiem lauku mazajiem 
un lielajiem ceļiem plūda uz Jaunās muižas
labibas šķūni pajūgs pakaļ pajūgam, itin kā desmitiem 
kāzu braucieni. Šķūņa galā bij ietaisits liels
aploks, kurā viesi sabrauca zirgus, piesēja un atstāja
pāris sargiem, lai pa tumsu tos neaizbrauktu garnadži, 
kuru malienē bija vaj cik. Šķūnis bija izpuškots 
meijam. Dibengalā nolika uzvalkus, tad nāca bufete 
un uz otru pusi aiz sētas, nostiprinatas kulā iedzītos 
mietos, iesākās sēdekļi, aiz kuriem tālajā otrā galā
karajās katuna priekškars. Šķūņa priekšā dižojās 
saimniekdēli, pīpodami papirosus, baltos elsiņos,
rozā šlipsēs. Un saimniekmeitas smiedamās čumuriem 
vien skraidija ap šķūņa stūriem. Labakās familijas, 
ari Gubas ģimene pilnā sastāvā sēdeja pirmās rubļa 
rindās, bet Kaleja darba biedri, no kuriem
viens otrs ari līdzi spēleja, ar saviem pazīstamiem
studentiem grozijās aiz kulisem, tā kā aktrisem bija ļoti
neērti pārģērbties. Bet uztraukuma sagrābtas, viņas 
daudz neko nerēķinajās ar šādām neērtibam un
turpat, kur Kalejs smiņķeja sejas, ieklausidamies visados 
koleģu aizrādijumos, viņām knaukšķeja kņopes un
sprādzes, tika taisitas frizuras un aizgūtnem vēl
pārlasitas lomas. Otrā pusē skatuvei ģērbās vīrieši, 
drošibas pēc ielaizdami pa glāzei no muciņas,
jo no muižas brūža mucam ņemot alus iznāca lētaks, 
vajadzeja tikai tapas vietā pareizi krānu iedzīt,
priekš kam bija savi meistari. Priekš izrādes nekādas 
garakas sarunas nekur netika vestas, visi tikai
sakliedzās un vaiga sviedros darbojās. Pēc trešā


zvana režisors Prātnieks, iebīdijis iekšā pirmo
aktieri, uzvilka priekškaru.

Gan nelīdzenā dēļu grīdiņa čīksteja, galdi
ļodzijās un aktieru zābaki sevišķi traģiskās vietās
pārmērigi klabeja, tomēr, ja vien bufetē pārmērigi
netrokšņoja, teksts bija sadzirdams. Pirmajās rindās
to jo skaidri sadzirdeja ari caur sufliera čukstešanu,
jo Kalejs bija izraudzijies no saviem skolniekiem čukstešanā 
jo sevišķu meistaru. Caur šo divkārtejo
teksta sadzirdešanu inteliģentakiem pirmvietniekiem
viņš kļuva pilnigi saprotams, ko vis nevar teikt par
mūsu Rigas teatru teksta sadzirdešanu. Un ja lomas
pareizi bija izdalitas, tas ir, ja par aktieriem bija izvēleti 
paši par sevi interesanti tīpi un lomas pilnigi sakrita 
ar viņu parasto dabu, tad vietejā inteliģence lauku
izrādes ne bez tiesibas stādija augstak nekā ridzinieciskās,
kur gandrīz tādiem pat nemācitiem un gara ziņā
vēl nekustigiem, kaut gan rutinetiem aktieriem jaiedomajas 
visdažadakās lomās.

Sajūtamakais robs lauku izrādēs aizvien ir grafu
un baņķieru kariķešana, tāpat kā Rigas izrādēs prinču, 
karaļu un galma ļaužu kariķešana, jo no pēdejo
psiholoģijas mūsu aktieris nedabu, tā sakot, ne paost.
Protams, ka ari paši dramaturgi, izņemot tādus ģenijus, 
kā Šekspirs, Moljers, Ģete, Hebbels, kuriem viss
pieejams, neko daudz nejēdz no šis lielā stīla sabiedribas,
bet toties aktieriem abstraktā shema būtu nevis janoplicina, 
bet gan ar dzīves saturu japiepilda. Un kaut
gan nekur nav tik daudz vienkāršibas, klusas jūtibas
un dziļas gudribas, kā šo Makbetu, Liru un Hamletu
lomās, pie mums viņi tiek brēktin izbrēkti, lai tos izceltu
mazakais caur ārejo lieliskumu, kaut gan caur šo
ārišķibu viņi nokrīt vēl plebejiskaki.

Ari Kaleja izrādē ļoti labs bija iedvēsmetais
un eksaltetais jaunais Heineke, pats Kalejs, bet vājš
bija resnais skrīveris, kā grafs Tasts, kas vārijās


kā putras katls. Bet tā ka laucinieki grafus iedomajās
taisni tādus, vērodami tos no vagariem, muižas
kungiem un vācu lauku dakteriem, kuri ļaudim pazīstami 
tikai no šis puses, tad Tastā visi gan sajuta grafu,
bet viņa patieso, dziļo domu ar ērmigo ārpusi tā ij nevareja 
saskaņot. Grafs Tasts, runajot ar savu draugu
Heineku, bija tikpat nepacietigs un bargs, kā garā bagatakais, 
savās domās kustigakais muižas īpašnieks
ar gausi domajošo, elementaro mazsaimnieciņu, vaj savu
staļa puisi, kāds Kaleja tēlotais Heineke nepavisam
neizskatijās. Ari baņķieris bija izpolsterets pēc īsta
vilka, kādus tikai mūsu lubenieks Upišu Andrejs savā
fantazijā skatijis. Viņu spēleja Smilģis, ietērpies vietejā 
aptieķnieka pelekajā vizitsvārkā, dzeltenos cimdos
un ar cilindri galvā, kurš piedereja skursteņslauķim, bet
no Tiltiņa rūpigi tika apvilkts ar zīdu, iedāvatu no
jaunatvērtās bodites īpašnieka, kuram slāpa pēc
popularitates. Visbriesmigakā pie viņa bija raibā seja
ar sarkanām ūsam, vaigu bārzdu un baltās ar melnu
apvilktās acis, ar kuru bolišanu tika sasniegti vislielakie 
efekti. Almu izrādija no Peterpils iebraukusē
vietejā pagastskolotaja Akotiņa māsa, ļoti vieglprātiga
jaunava, par kuru gāja baumas, ka viņa tiešam
ari dzīvojot pie kāda baņķiera, ko vareja novērot 
jau no viņas uzkrītošiem visjaunakās modes uzvalkiem 
un izlaistās, palaidnigās valodas, par kuru laucinieki 
vareja tikai pabrīneties. Neminot pārejo spēletaju, 
jateic, ka Kalejs bija darijis, ko spējis. Visas
galvenās personas palika diezgan skaidras. Un publika
bija aizrauta līdz tādam mēram, kā pilsētā tikai aktieru 
jubilejas gadijumos, kad no attiecigiem kasu direktoriem 
viņiem tiek pasniegtas vērtigas balvas kuveros 
un kad, klausoties gan garigi vēl mazattīstito direktoru 
samocitās frazēs par dramatiskās mākslas izkopšanu,
jubilari apraudas, jo savā mūžā viņi tiešam ir
vaj pašu elli cauri taisijuši.


Pēc tam sāka izkravat sēdekļus, slaucit zāli
un taisities uz deju, pie kam publika, neraugoties uz
smalki sijajošo lietutiņu, caur Tiltiņa laipno gādibu
tika izbīdita ārpus šķūņa un tikai pēc otrreizejas
biļešu iegādašanas no jauna laista pajumtē. Aktieri 
turpretim nemaksajamā honorara vietā mielojās
ap alus muciņu, lepnibas labad neko nesteigdamies ar
ģīmju nomazgašanu un pārģērbšanos.

Ap pašu Kaleju pulcejās vietejā inteliģence, izteikdama 
komplimentus. Ienāca ari Āķis, apsveicinajās 
un izmainija ar viņu dažus vārdus. Iesākās 
sarunas par dramatisko mākslu un salīdzinajumi
ar Rigas aktieriem. Ienāca ari ziņas par vienu otru
sakaušanos aiz šķūņa sienam: tie, kas kavās, bija
visadi meža zagļi, oberģēģeri, iemest mīlejošie amatnieki 
un bandinieki, kuri ātri vien sakarsejās un tad
palaida kā muti, tā rokas. Ienāceji un aizgājeji aiz
kulisem pastāvigi mainijās. Un skatitaji mēdza sabraukt 
no ļoti attāļiem pagastiem un draudzem, jo 
Kaleja teatri bija ieslaveti. Bieži vien viņam priekšā
stādijās studenti un citadi oriģineli tīpi, kurus viņš
pirmo reiz redzeja. Ari tagad pie Kaleja galda piesēdās 
kāds savadnieks - nopietns pusmūža vīrs,
nodegušu seju, vietvietam apaudzis ar melnu bārzdu,
ūdens zābakos, zem žaketas pelekdzeltenā krievu kreklā.
Jaunais Guba, kas maldijās ar sērautu pārvilktā letoņu 
cepuritē, sazīmoja to par studentu-mediķi, kas Terbatā 
esot pazīstams kā pastāvigs nemieru dalibnieks.
Viens otru saskatijuši, tie jau sāka smīnet vien.
„Sveiks koleģi !“ melnais pirmais ierunajās: „vaj 
eksamenus nolikāt?“"

„Ne, draugs, visu pavasari lasijām jūsu brošuriņas.“

„Nu, un gudraki palikāt?“

„Ne par grasi ne!“


Ta bija zīme, ka ies vaļā pazīstamā baltiskā studentu 
āzešanās drastiskajā tonī.

„A! Jūs ari viņās pēc grašiem meklejāt ?“
melnais iesmējās: „ne, šitās gudribas viņās nava.“

„Pavisam otradi, taisni tikai ta. Jeb vaj jūs
vairs neesat tīrais materialists?“

„Materialists, tikai ne graša, bet miljonu un masas 
materialists.“

„Nav taisniba. Ne graša tur neatradu,“ Guba
tinās kā pa pakulam, netikdams ne no vietas.

„Priekš jums, koleģi, ne, bet priekš tautas,
priekš tūkstošiem tur miljoni guleja.“

„ Kas tad es viens par tādu balto zvirbuli?
letonis smējās.“

„Nu kā jau labietis, labietis. Jūsu profesori
nupat šo vārdu jau izgudrojuši.“ Melnais atrēcās.

„Un jūs tad kāds melnietis, vaj tumsietis būsiet?“ 

„Ar melniem melnietis, bet jūs te ko meklejiet -
vaj melnietes, ko ?“

„Ne, tās laikam pa jūsu zobam !“ Guba sasarcis
attrieca, jo vietejo iedzīvotaju vidū Gubas līdz šim
atklāti tika mineti tikai ar godbijibu.

„Bet ne par velti jūs tik salds, kā medū mērcets. 
Ij cepurite zilzaļzelta. Ij brillites uz prātigā
deguna. Ij uzvalciņš kā tikko no veikala iznests.“

„Tas viss neko vairs nelīdz. Tagad modē dzeltenie 
un sarkanie krekli, necirptas bārzdas, trāna zābaki 
un puspoda smagās kadiķbozes.“

Visi, kas dzirdeja, neviļus sāka skaļi smieties.
Melnais sabozās vēl tumšaks. Paskatijās caur pieri
un uzlika smago bozi uz galda.

„Līdz šim ar to ir jūsu tēvu tēvu muguras
gozetas. Vaj te ir kāds, kas drīkstetu pats to pacilat?“

„Dodiet tikai šurp!“ iesaucās pagastsskolotajs
Atkotiņš un izmēģinaja roku. Viņš bija drukns puika.


„Redziet, kur vīrs? Bet ko tāds balts zvirbulis 
der !“ Un letoņam notvīkstot, atkal visi smējās, jo
dūšu un miesas spēku Malienā cienija vairak par visu.

„Kas bozi izvilks, no bozes kritīs !“

„Nu, lai tad ari krīt tie, kas tik ilgi to cilajuši !“
melnais acim zibeņus mezdams ierūcās, un visiem
šalkas pārskrēja pār kauliem.

Nomazgajies un pārģērbies, pie galda piesēdās
ari Kalejs. Visi raudzijās uz viņu, bet Kalejs kā nokaunejies 
atkal aizgriezās. Ari Āķis izspraucās priekšā,
lai noklausitos interesantā sarunā.

„Tā visur iesākas,“ letonis klusak un nopietnak
piebilda, „bet promejot izmētā lapiņas.“

„Kuras labietis salasa un nones kārtibas sargiem.“

„Ne mana cūka, ne mana druva. Ne es lasišu,
nedz nesišu. Muļķi lasis un nodeveji nesis.“

„Bet par gudrinieku neprātu jūs neko vēl neziniet? 
Un par apzeltitiem zārkiem, kas ar puvekļiem
pilni, ari ne?“

„Nav manā dabā rakties pa puvekļiem. Mana
gudriba ir skaidra un tīra gudriba. Paši jūs nezinat, 
kur vediet. Ko līdz ši latviskā bozite ?
Čūskai nav viena galva, bet tūkstoš galvu. Un
ta pate vēl aizlokas pāri Uraliem. Es esmu tikai
baltietis. Un ja gribat, ari labietis.“

„Agrak karaļdēli bij pirmie kumeļos, tiklīdz
čusku tēvs iz purvaja izbrauca. Tagad tie kā
bābas pļāpā.“

Klausitaji nosmējās, letonis satvīka. Ari viņam
iegailejās acis un rokas dūrē savilkās: „Simtiem
karaļdēlu kā jāja, tā ari palika purvā. Ne jums to
saprast! Un viens tikai uzvareja. Kam visveiklakais
kumeļš, kam visgudrakais prāts.“

„Uzvaret visi uzvareja, bet viens tikai godu
patureja.“

 
„Kas tad tas par joku?“ letonis iesmējās : „uzvaretajiem 
kāds godu vareja nolaupit? Tad tiešam mazvērtigi 
būs šie uzvaretaji, kurus visus galā viens
vienigs maisā sabāzis.“

Nu atkal par melno tika smiets.

„Pie malas ar vārdiem! Kur ir jūsu darbi?
Kas atzinis jūsu uzvaru? Tagad visa Riga tukšas
iedomibas pilna. Bet kas valda par Rigu? Kas danco
par mūsu labiešu muguram? Vaj ne vecā sakšu
boze !“ melnais atkal izcēla savu balsi.

„Boze un boze! Jūs cita neka nezinat. Kas izdarits, 
to neredzat, kas vēl darams, to par savu nopelnu skaitat ...“

Bet neļaudams Gubam izteikties, melnais brēca
starpā: „Savs laiks bozei, savs visam citam. Bet
kad pa visām malam cilajas bozes, tad rokas klēpī turet 
un gudrot ir kauna lieta. Ko lokaties un vijaties.
Esiet vīrs, vaj ejiet vīriem no ceļa nost.“

Kalejs, kas bija sekojis ar vislielako uzmanibu,
neviļus palika nemierigs. Bet vēl daudz lielaks nemiers 
bija lasams viņa koleģu acīs. Daži bija aizrauti 
no melnā pārgalvibas un eksalteti. Viņi apstāja 
svešo savadnieku, slavedami to un izjautadami. 
Dažiem viņš jau, likās, agrak bija pazīstams.
Bet Kalejs palika, kur sēdejis. Kalejam, vienam palikušam, 
Guba piegājis jautaja, ko viņš domajot
par šo bozenieku?

„Es domaju, ka viņa lieta ies, jo viņš ir tikai
atbalss no miljoniem balsu,“ Kalejs nenoteikti atbildeja.

„Ja, atbalss no Krievijas miljonu balsim. Bet
Baltijai ir savas balsis.“

„Ko jūs zem tām domajiet ?“

„Vāciešus un latviešus. Latviešiem savas 
vajadzibas. Krievija jau manis dēļ var trakot.
Bet latvieši - jo kaisligaki viņi dosies šajā cīņā,
jo smagaki tos sodīs; no vienas puses ar miesas un


nāves sodiem, no otras - apsolitās reformās kā neuzticamiem 
ierādot zemaku vietu, nekā vāciešiem.“

„Bet ja nu mēs uzvaretu ?“

„Kā uzvaretu?“ letonis mierigi pasmaidija: „no
vēstures mēs zinam, ka valdiba pasludina zinamas reformas 
un ieved konstituciju. Iestājas miers, bet vadoņi 
tiek notiesati. Un vēlak reformas iet vēža
gaitu.“

„Par ko jūs viņam to nesacijāt?“ Kalejs rādija 
uz melno, ap kuru trokšņoja vietejie jaunekļi.

„Tas būtu velti. Viņš ir izsūtits kā aģitators, 
kam tumšais pūlis jasajūsmina, nevis jameklē
pēc patiesibas. Lieta jau „centralē“ nolemta.“

„Bet atļaujat,“ Kalejs vaļsirdigi iesmējās : „vaj
ari jūs neesat atsūtiti pretim aģitet, ja tik karsti pretojaties ?“

„Ta jau ir mūsu pilsonibas kļūda, ka viņa nav
tik cieši apvienojusēs pret nemierniekiem, kā tie pret
pilsonibu un pastāvošo kārtibu. Viņi te melsīs, ko
vien iedomasies un satrakos tautu, uz dedzinašanu un
slepkavibam, par ko ta vēlak saņems tikai sodu.“

„Bet kārtibu taču aizstāv policija.“

„Bez sabiedribas pabalstišanas policija nava nekas. 
Viņai tad atliek tikai uz kara spēka atbalstities.
Bet tad tikai sākas īstās jukas.“

Pēc tam letonis ardievojās un nozuda starp dejotajiem. 
Kalejs palika sēdam, garā paredzedams nemiera 
laikus, kad ar saviem kulturas centieniem viņš
vairs nebūs nekas. Svešais vīrietis, acim redzot,
sajūsminaja visus. Divi trīs viņa jaunakie biedri
taisijās uz aktivu piedališanos. Kalejs manija, ka
melnais izdalija proklamaciju vīšķus. Viņš pietrūkās, 
kā iedzelts, un piesteidzies melnajam paziņoja, ka
šovakar pristavs jo sevišķi pastiprinajis apsardzibu.
Tas viņam par atgādinajumu pateicās un piedāvaja
ari pašam. Kalejs sacija, ka pristavs viņam ir uzticejies 


kā goda vīram un ka viņš nevar ņemt. Svešais 
savadi paskatijās, citi iesmējās.

„Vaj jūs korporelis apvārdoja ?“ melnais familjari 
iejautajās. Kalejs ari viņā savadi paskatijās
un neatbildeja.

„Tas zaķa pastala laikam jau dejo ?“ melnais jokojās 
un citi smējās. „Kas viņam? Labs svārciņš
mugurā, pilns vēders, godigs vīrs no galvas līdz
papēžiem.“

„Viņam tēvs kultivē tejienes muižas purvus
un sarauš milzigas zumas,“ Akotiņš paskaidroja.

„Kultivē kungiem purvus un saucas par tautibnieku! 
Smalkas lietas.“

„Velns zin, ko tad viņi īsti sauc par tautu?
Savas gabal divdesmit labakās familijas un viņu naudas 
zuteņus?“ Akotiņš nemitejās.

„Nuja,“ melnais paskaidroja: „un vēl tos sakrātos 
brunčus muzejā un pasaku krājumus. Bet par
visu, protams, kases, no kurām šis pats baltais zvirbulis, 
tiklīdz būs izstudejis, grābs pilnām saujam, kamēr 
mazajiem un zemnieciņiem tikai janoskatas.“

Āķis, paņēmis kādu lapiņu priekš sevis, 
izgāja zālē.

„Masas lai paliek tumsibā un nabadzibā !“ kāds
maleniešu puisis iesaucās dūres vīstidams.

„Zemes ne piektai daļai no visiem zemniekiem nava
pieticis, pārejie lai par kalpiem vazajas. Bet visiem
vajag savu zemes gabalu dabut, lai kad visa muižnieciba
plika paliktu.“ Melnais izrunaja ari puisim pa prātam.

Bet Kalejs, augstakā mērā uztraukts par šādām
aģitatoriskām puspatiesibam, skaistām pārgalvibam un
ari tīrajiem meliem, klausijās, nevaredams ne uz vietas 
palikt vairs, ne aiziet.

„Ko viņš jums teica, Kaleja kungs ?“ melnais
tīši viņu ķircinaja.

„Ka latviešu piedališanos Krievijas nemieros


pie nākamām reformam lojalie vācieši izlietos savā
labā,“ Kalejs valdidamies vēsi atbildeja.

„Oo! No kurienes tad šis zin, ka nākamie reformu 
ievedeji klausisies taisni lojalos elementos, nevis
nemierniekos? Es domaju, ka brēc tie, kam sāp.
Un tiem tad ari zāles tiek parakstitas.“

„Mēs paši ievedisim vajadzigās reformas. Kad
negrib dot, vajag ņemt. Centralkomiteja nolems un uzvarēs, 
centralkomiteja dos ari reformas“, Akotiņš, jau
pavisam galvu pazaudejis, iesaucās, dūres vīstidams
tāpat, kā tas puisis.

„Pareizi! Jūs taču ziniet ko par franču
lielo revoluciju? Visi valdibas groži sariteja Marata 
un Robespjera rokās.“ Melnais viltigi pastiprinaja.

„Uz pāris gadiem ja. Bet tad jūsu varai būs
gals. Jo kas notika devitā un desmitā termidorā!
Kalejs iejaucās: „Un tikpat bēdigi izbeidzās ari Vācijas 
un Austrijas daudzsološās revolucijas.“

„Kas bijis vecos laikos, tas vairs neatkārtosies.
Starptautiskais zocialisms apakššķiras ir nogatavojis
priekš nerimstošas un apzinigas revolucijas.“

„Nieki! Komunistu mācibas tikpat vecas, cik
veca pasaule. Ari jau franču revolucijā viņas tika
sludinatas no Babefa. Bet bez sekmem,“ Kalejs vēl
iesaucās.

Bet te aiz kulisem viņu sāka saukt. Uz cietā
kula šķūnī gāja vaļā deja. Otrpus aizkariem Kaleju 
sagaidija kāda kundze melnā un vieglā vaļejā
manto, ar sniega baltu zīda galvas segu, kuras bordiers, 
krizdams pāri pierei, viegli apēnoja ļoti dzīvo,
bet bālo seju. Ta bija pristava kundze, kura vīra
vienvietas kabrioletā bija atbraukuse, lai noskatitos Kaleja
izrādē un tagad taisijās aizbraukt. Pristava
rakstvedis, kurš viņu bija pavadijis uz velosipeda,
šmīkstinaja ar pātadziņu un smaidija, klausidamies, ar
kādām izmekletām piezīmem un pateicibam madama


slaveja mazliet apjukušo, nopietno Kaleju, kurš pēc
ša vakara piedzīvojumiem bija dzīvi apgarots un
smalks. Kundzei laikam grūti bij atrauties no viņa
skatišanas. Beidzot viņa paskubinaja rakstvedi, lai
ieietu aplūkot savu nākamās darbibas arenu, pate
pakavedamās vēl pie Kaleja.

„Nu, vaj viss kārtibā?“ kā runas mekledama
viņa turpinaja: „mans vīrs lika par visu apjautaties.“

Kalejs uzmeta acis dejotajiem, starp kuriem ieraudzija 
ari Āķu Bertu valsejam ar jauno Gubu. „Esot
ari kādi saķildojušies un aizvesti!“ Kalejs atbildeja.

„Ne, ne - bet vaj zocialisti kaut kur gar malam
neizbārsta savas lapiņas ?“

Kalejs notvīkdams, bet atkal savaldidamies nostostijās, 
ka tiešam ar izrīkojumiem vajadzešot miteties, 
jo viņš vairs ne par ko neņemoties atbildet. Visās 
malās dzirdot sarunajamies par notikumiem Krievijā. 
Viņš pat nožēlojot, ka ar savu izrīkojumu
varetu būt par iemeslu jauniem pristava kunga uztraukumiem. 
Kundze lūkojās vairak viņa skaidrajā
sejā, nekā klausijās vārdos, jo viņai viss likās 
vislabakā kārtibā.

Te pēkšņi sasarcis izskrēja pristava rakstvedis,
svilpdams signala svilpi un ar ērmigām žestikulacijam 
steigdamies kaut ko izskaidroja uztrauktai pristava
kundzei. Zobeniem klabedami saskrēja aiz kulisem uradniki 
un pēc maz mirkļiem izveda melno vīru, kurš
ne par ko nebēdadams vicinaja savu bozi, kamēr to
viņam neizrāva, - mudinadams uz sacelšanos. Kalejs 
neviļus ievaidejās, satvēris galvu rokās, it kā
viņš pie visa būtu vainigs. Pristava kundze, šajā
brīdī uzmesdama viņam dusmigi iznīcinošu skatu, nozuda 
līdzi policijai un melnajam vīram aiz durvim.

Pēc tam policija deju pārtrauca. Publikā izcēlās 
apjukums, daži svilpa un brēca. Bet jaunais
Guba pēkšņi uzlēca uz krēsla, pērkoņa balsī apsauca 


trokšņotajus un visi diezgan kārtigi devās uz
garderobi pēc uzvalkiem. Kalejs turpretim palika stāvot 
šķūņa vidū, kamēr viņu neapstāja, jautadami
pēc padoma, Tiltiņš, Prātnieks un Smilģis. Pēc
tam tika nokopta skatuve un likvidetas visas citas 
kārtejās darišanas.

Kad publika bij jau izbraukajuse, ieradās muižiņas
īpašnieks, vecmodigs vācu kungs, ar lāpstiņu nūjas 
vietā, ar kuru, staigadams pa lielceļu, mēdza nolasit 
un uzmest uz laukiem uz ceļa palikušos mēslus.
Ari viņš agrak bijis dzimtkungs, un vecais bargums
aizvien vēl mēdza parādities sarunās ar latviešiem,
vienalga, kas tas ari nebūtu.

„Kur še ir tas Kalejs !“ viņš atnācis šķūņa
vidū iesaucās un uzsita ar savu lāpstiņu.

„Ēj, Kalej! Vecais Trampedachs no augšas
atnācis,“ smiedamies Smilģis mudinaja Kaleju, kas
pašureiz novietoja kastitē parukas. Smilģis bija robežnieks 
Trampedacham. Kā tēvs, tā dēls jo bieži bij 
ar veco dzimtkungu satikušies kā labā, tā ļaunā,
vārdu izmaiņā, pie kam Smilģis visvairak vareja
veco kaitinat, solidamies viņa muižiņu atpirkt. Kad
Kalejs vecajam kungam izgāja pretim, tad pēdejais
izsaucās: „Sakat, Kalej, vaj es jums savu labibas
šķūni izīreju priekš ļaužu musinašanas, oder
priekš kumediņiem?“

„Priekš kumediņiem, Trampedacha kungs !“

„Bet kā tad vareja šeit ierasties šis valsts
kārtibas apgāzejs ?“

„Klusam nopircis biļeti un iesēdies pašās pirmās 
rindās.“

„Bet par ko tad jūs šo hundsfatu negrābāt
pie apkakles un nemetāt pa durvim ?“

„No ārpuses viņš ne caur ko neatšķīrās no
citiem.“

„Aber mans dēls tokš teica, ka viņam bijuse


milziga nūja rokās, necirpta bārzda un dzeltens krievu
krekls?“

„Nūja nebij lielaka par jūsejo, bārzda kā bārzda
un ari krekls tāds pats kā pristava rakstvedim.“

„Bet tas tokš būs viens varens blēdis bijis,
ka visu mums tā pakaļ iztaisijis !“

„Nu, kā ne. Neviens neko nevareja paredzet.“

„Ja, ja,“ - vecais palika rāmaks un pabīdija
pie malas kādu papira vīkšķi: „bet tos 25 rubļus
par šķūn jūs tokš man neliksiet zaudet ?“

Kalejs pasauca Tiltiņu, pēdejais izmaksaja, un
Trampedachs, pasniedzis viņiem roku, kāsedams un
klaudzinadams ar bozi, aizgāja. Pie šās komiskās
scenas bija klāt ari daudzi no publikas. Ari Āķis un
Berta, no kuras Guba bij jau paguvis atvadities.
Kaleja atbildes viņai bij izlikušās nedzirdeti komiskas.
Tā ka aiz gara laika no visiem niekiem viņa mēdza
izpūst lielas lietas, tad uz vietas vēlejās iepazīties
ar Kaleju, un Āķis piedāvajās Kaleju pavest līdz
draudzes skolai.

Atvadijies no saviem darba biedriem, kuri paredzeja, 
ka ši gan laikam būšot pēdejā kopejā atklātibas 
darbiba, Kalejs blakus jaunkundzei sēdās iekšā
Āķa pavecajos dzelzasu vāģos ar ādas deķi, bet pats
Āķis priekšā par kučieri, un tā viņi brauca uz
māju. Berta aizvien vēl mira nost no smiekliem
par scenu ar Trampedachu, bet Kalejs acumirklī bij savadu, 
sarežģitu sajūtu pilns, tā ka vareja tikai atturigi 
šo to atbildet uz abu Āķu jautro čalošanu.
Āķis rādija tumsā proklamaciju, pūledamies uzraut
sērkociņu, lai salasitu virsrakstu, un nevareja nobrīneties 
par melno savadnieku. Berta bija redzejuse no
ta tikai bozi un platmales dibenu. Āķis ņēmās viņai
to iztēlot un atstāstija ari sarunu saturu. Bet viņai
tomēr daudz interesantaks bija licies vecais Trampedachs.

 
Kalejs aizvien vēl domaja par notikumiem vairak, 
nekā par savu līdzsēdetaju, pēc kuras tik ilgi
bija velti ilgojies. Viņš pirmo reiz bija redzejis, kā
saņem inteliģentu politisku noziedznieku. Viņam likās,
ka viņš to būtu varejis jo viegli izglābt, ja būtu
paguvis novērst rakstveža aizskriešanu aiz kulisem.
Varbūt melnais Kaleju tagad tur par tīšu nodeveju 
un pils pagrabā griež zobus pēc atriebšanās.
Bet ari pristavam viņš bija tikpat kā goda vārdu
devis nekārtibu nepielaist. Bet varbūt svešais tīši 
bij vēlejies satrakot publiku caur to, ka bij licies
apcietinaties ?

Sapinies pretrunās, viņš nevēlejās vairs domat, 
bet labak tikai just. Sēdeklis bija iekritens, čalojošā 
Berta cieši viņam piespiedusēs, un iedomadamies, 
kas viņam sēdeja blakus, viņš sāka just, ka
sirds viņam sita tikpat nemierigi, kā klausoties vārdu
cīņā starp melno un Gubu. Ko viņš daris tagad?
Izrīkojumiem tagad beigas. Drīzi beigsies vasaras
skola. Vaj viņš ies pie saviem biedriem, piedalisies
pie sagaidamās cīņas, vaj sāks viesoties pie Bertas?
Vaj ari aizbēgt no visa pie saviem vecakiem, pie kuriem 
bija nodomajis nebraukt ?

Līdz šim viņš bija viengabala cilveks, noteikts,
skaidru pedagoģisku nodomu pilns, visus savus ļaudis
mīlejošs, visiem gatavs izpalīdzet. Vaj uz priekšu 
viņam bija mesties iekšā partiju cīņā - vienus 
nīst, otrus mīlet, izvēleties par savu credo
starptautisko zocialistu mērķus un taktiku ? ... 
Acumirklī tas iedomajās dažu savu darba biedru smieklus
par sevi, kurus Kalejs viņu aušibas un visadu bezgaršibu 
dēļ nevareja lāga ciest. Vaj tiešam tie
caur savu atsaucibu uz acumirklī popularajām mācibam
no pēdejiem par pirmiem palikuši, bet viņš, Kalejs,
savu vērtibu jau zaudejis? Kas tie par cilvekiem,


kuri savu vērtibu iegūst tikai caur kādas teorijas
piesavinašanos ?“

„Jūs, Kaleja kungs, laikam ļoti aizņemti no notikušās 
arestešanas, ka neko nerunajiet ?“ Berta
iejautajās, pagriezdamās pret viņu ar seju, kura tumsā
bija bāla un smalka, bet acis tumšas un dzīvas.

Cik viņa tuva tam likās, it kā tonakt iedomās,
kad viņš atradās viņas pajumtā!

„Ne, es jūtos ļoti labi. Tik laikam vēl esmu
mazliet uztraukts. Liekas, ka es tā varetu braukt vaj
nezin cik tāļu.“

„Jūs šovakar jauno Heineku ļoti spēcigi un
aizraujoši spēlejāt.“

„Ja?“ viņš iejautajās un piebilda: „cik žēl,
ka jūs nespēlejāt līdzi, piemēram Almu.“

„Es domaju, ka ari Alma bija savā vietā.“

„Ja, āreji viņa ļoti pietiekoši spēleja.“

„Bet neizprata, domajiet? Viņa tiešam vairak 
liekas tikai jūtu cilveks, īstā sievišķiba. Bet
tāda jau ir ši Alma.“

„Jūs - prāta ?“

„Laikam gan. Un tamdēļ diezin vaj pavisam
kas iznāktu no manis ?“

„Taisni priekš domatajām, kā piemēram priekš
Noras, mums nevienas spēletajas nav.“

„A! Noru, to es gan laikam varetu.“

„Ta mums bija vēl šoruden uz repertuara.
Bet tagad jamet būs pie malas.“

„Es ari laikam nevaretu piedalities, jo drīz aizbraukšu 
atpakaļ uz vietu.“

„Jūs mierā ar savu vietu ?“

„Ja, mēs esam vairakas skolotajas. Zemstes skola
ļoti labi nostādita. Jo bieži iebrauc visadi muižniecibas 
vīri kā pārlūki, viesojas ari studenti. Tiekam
ielūgtas ari pašas viesibās pie apkārtejiem muižniekiem, 
jo krievi nebūt nav tik iedomigi, kā vācieši.


Viņiem visi ir cilveki un, kas vien cik patīkamaks,
vaj izglītojies, tiek uzņemts, kā pašu cilveks“.

„Uz mūsu laukskolam jūs negribetu nākt ?“

„Te jau nav parastas skolotajas,“ Āķis iesaucās.

„Kurzemē ir ari skolotajas. Bet Krievijā man
ierastaks.“

„Tur tagad nemieri. Bet kā jūs aizbraukuse izturesaties? 
Krievu skolotaji, kā dzird, esot ļoti aktivi.“

„Izturešos mierigi, kā jau baltiete.“ Viņa iesmējās 
ar tādu mazliet cinisku egoistes smieklu, no kura
Kalejs instinktivi sarāvās. „Ko es sieviete varu?“
viņa turpinaja: „labi, ja sev maizi nopelnit. Bez tam
es nevaru iedomaties, kā lai pie tās lietas ķertos?
Skriet uz sapulcem, turet runas, izkaisit lapiņas, tikt
noķertai, dzīvot pa cietumu un badā mirt, beidzot pavisam 
nomirt un - tikai?!“

„Kā kuram palaimejas,“ Āķis nenoteikti iebilda.

„Man jau nu gan šajā ziņā nelaimetos. Tur
vajaga citadu instinktu un laba kaula. Vajaga mācet
ari šagžus rīkoties, izgrozities visadi un izmeloties.
Ne katram tas dabā. Tāda, kā es, varetu tikai iziet,
apliecinat savu ticibu un nomirt bez mazakā labuma
lietai. Turpretim skolā es taču esmu mācijusēs un
ieraduse rīkoties.“

Senais, nenoteiktais romantisms, kurā Kalejs Bertu
bija tērpis, gaisa. No viņas dvēsa pretim savads
vēss bezjūtigums, kuru tomēr nevareja notiesat. Pats
viņš bija spējigs aizrauties, just, eksalteties, bet par
ko viņš tik vēss palika pret melno un viņa idejam?
Viņš taču mīleja savus tuvakos, bērnus, visus
cilvekus; nebijās ari, kā Berta, no pūliņiem un nāves,
bet kamdēļ nevareja pilnigi aizrauties no tagadejās
sacelšanās un atsvabinašanās? Kamdēļ neskrēja
pirmais iekšā ugunīs ? Kamdēļ pret nemieriem viņš
jutās vienaldzigs ? Gandrīz kā Berta? Vaj pie tam
bija vainiga viņa klasiskā biblioteka un tas, ka visas


revolucijas iespējamibas viņš jau pārredzeja; ka
nebija vairs akls, kā viņa darba biedri, kas lasija tikai
brošuras? Jeb ari' vienkārši nebija dzimis priekš
politiskās darbibas?

Bet vaj tādi kā melnais un Guba bija tiešam
tie īstenie partejibas vīri?

Likās, ka ari Āķis sevī bija domajis tikai par
melno. Tiklīdz Berta noklusa, viņš atkal sāka par
to sajūsminaties. Bet Berta par Trampedachu. Viņi
ķīvejās, cīnijās un zobojās viens par otru, bet Kalejs
kluseja, kaut gan viņā iekšejais nemiers jau mazliet
bija izklaidejies.

Berta viņu tā vairs nepievilka. Viņas bezjūtigumā 
bija savs skaistums, viņas atjautigais prāts
uztureja pret to dzīvu interesi, bet Kalejs no sievietes
gaidija kūstošas dvēseles mīlestibas aromu, kāda
pilnas bija Ovida eleģijas. Un viņš jau nevareja
sagaidit skolas, lai atvaditos un paliktu viens. Pacēlis
acis, viņš raudzijās blāvajā debesī pēc retām svaigznitem, 
jo tumsa jau sāka izklaideties līdz ar padebešiem.

Brauceju uz ceļa vairs ne redzeja, ne dzirdeja. Bet
kājinieki, kas lēnak uz priekšu tika, sāka aizvien
vairak gadities. Piepeši Āķis, mierā palicis, sāka
kaut ko novērot. Kur ceļš kādai muižai cauri gāja,
viens tumšs tēls starp sētas mietiem iebāza papira
vīstokli. Piebraucis klāt, Āķis izvilka proklamaciju
vīkšķi un, apskatijies, steidzigi atlika turpat atpakaļ.
Paskubinajuši zirgu, viņi drīz vien panāca ari pašu
bāzeju, kurš nebij neviens cits, kā melnais mediķis.
Āķis izbrīnejies apsauca viņu un tas ar vienu lēcienu
bija uz vāģu priekšas blakus Āķim. Uz viņu izbrīnešanos 
mediķis tikai smējās.

„Lauku policija ir pārak naiva, lai sagūstitu
tādus zvērus, kāds es. Paši taču ziniet, ka taisni
tepat viņai zem deguna katru ruden tiek izlaupitas visas
klētis. Ja viņus ap stūri apved vienkārši blēži,


tad man, kā studentam, būtu tīrais kauns sēdet pils
pagrabā.“

„Vaj tad jūs no pagraba tikāt ārā!“ Berta
brīnijās.

„Līdz pagrabam nemaz netika. Es tikai gaidiju
mežiņa, kuru šorīt nākot jau biju izraudzijies. Tur
tad sākām iepīpot, es viņiem iedevu katram pa
vīkšķim lapiņu, lai nodod pristava kungam, un
pēkšņi - fuit !“ viņš iesvilpās: - „krūmos iekšā
un nolejš nokūleņoju jaunās prieditēs, viens cilps -
par upi pāri, un vēlak uzgriezos atkal uz ceļa. Protams,
ja viņiem pie rokas ķēdes būtu, tad ta lieta nopietnaka
paliktu.“

Berta no sirds smējās, Āķis uzaicinaja to par
nakti pie sevis, bet Kalejs, atvadijies, pa kādu taisnaku
kājceliņu devās uz savu skolu.

Visu dienu nostrādajies pa šķūni un noguris
no uzbudinajumiem, Kalejs ar nepacietibu tumsā slēdza
vaļā savas istabas durvis. Rīta dzestrumā mazliet
sasalis, viņš ar lielu patikšanu iemuka siltajā telpā
un par citu neko vairs nedomadams, nometis drānas,
ierāvās savā gultiņā zem apsega. Miegs nāca ātrs
un salds.

Bet necik ilgi viņš nebij gulejis, kad elliškis
troksnis pret visām sienam sāka viņu modinat augšā
no smagā un cietā kā nāves miega. Pristavs bija
aplencis skolas namu un, izsprukušā aģitatora vietā, uz
pili taisijās aizvest Kaleju. Tikai iepriekš viņu sāka
nopratinat turpat uz vietas, kamēr viņš ģērbās.
Atsēdies pie galda, pristavs uzsmēķeja papirosu.

„Jūs, Kaleja kungs, manu uzticibu esat aplam
izlietojuši, tamdēļ tagad nesūdzaties, ja jums vajadzēs
pasēdet.“

„Pavisam otradi, pristava kungs! Ne es šo
vīru agrak biju redzejis, ne ari tagad par viņu ko zinu.


Aiz priekškariem jau katrs var ieiet. Kā viņš nejauši
bij iegājis, tā ari viņam pakaļ jūsu rakstvedis.“

„Nerunajat nu niekus. Viņš taču tur ilgaku
laiku bijis. Un jadomā, ari muti cieti netureja. Varbūt
pat izdalija savas lapiņas. Paga - pristavs ieģida -
atļaujat, lai es izmekleju jūsu papirus.“

„Esat tik labi!“ Un Kalejs izvērta viņam ari
visas savas kabatas: „protams, ka viņš runaja, bet
ne visu es dzirdeju, jo biju aizņemts. Un ko ari dzirdeju,
to taču tūliņ uz vietas nodot policijai nevareju, jo
savrup nezin par ko visu netiek pierunats. Kad viņš
man lapas piedāvaja, es, protams, protesteju, aizrādidams
uz to, ka jūsu personigās attiecibas pret mani te man
neatļauj viņu pieņemt. Un jūsu rakstvedi nebūt neesmu
ne mānijis, ne kavejis viņa uzbrukumā.“

„Jūs visu to redzejāt un neko nedarijāt ?!“ pristavs 
pārmetoši sūdzejās.

„Pristava kungs ! Es taču neesmu policists, ne
ari spiegs, bet skolotajs. Vaj tad es netiku devis padomu
pastiprinat apsardzibu ?“

Un Kalejs mierigi atsēdās pie sava galda.

„Ne, ne! Taisaties vien līdzi. Jums man jabūt
palīdzigam ievākt tuvakas ziņas par šo vīru. Sakat
taču, kas viņš ir ?“

„Nudien, nezinu,“ Kalejs neviļus iesmējās.

„Vaj students ?“

„Izlikās pēc studenta, bet sarunajās īstā proletarija valodā. 
Kas viņš patiesibā, to es nezinu.“

„Kas vēl viņu redzeja ?“

„Visi, kam gadijās būt aiz kulisem: mani aktieri,
viņu pazīstamie ...“

„Ari citi skolotaji ?“

„Jadomā, ari tie, jo izrādē jau bija visi.“

„Un pie kura viņš tagad piemeties. Vaj pie
Akotiņa ?“

„Kā jūs prasat, pristava kungs !“ Kalejs uzbudinajās: 


„iemaisities tādā mērā otra cilveka lietās nav
manā dabā. Ari ja es skaidri zinatu, kur viņš noslēpies,
to es jums neteiktu.“

„Bet viņš taču ir valsts ienaidnieks !“

„Neesmu jurists, ne ari tik mācits, lai politiskās
lietas izspriestu visos sīkumos. Es esmu tikai skolotajs,
kam cilvecibas ideals augstaks par visiem idealiem.
Viņš sacijās atzīstam valsti un cienam tautu. Un
aizrādija tikai uz dažām kļūdam valstī.“

Pristavs uz brīdi aprimās savā meklešanā, padomaja 
un vairak ne vārda neteicis, pat rokas nepasniegdams, 
atsveicinajās. Bet Kaleju atstāja mājās.
Durvīs pēkšņi viņš atskatijās un iesaucās, ka uz
kaut kādu izrāžu atļauju Kalejs lai vairs necerot.
Kalejs, atstāts viens, ilgi palika sēdam un domajam.
Tad samekleja Šeņjē dzejoļus, kurus lasija, līdz rītā
kalpone, viņu apsveicinajuse, ienesa tējas traukus.

 
Ceturtā nodaļa.

Dažadie ideali.


Pievakarē pie Kaleja sapulcejās apkārtejie jaunie
skolotaji. Viņi bija dabujuši zinat par Kaleja kratišanu 
un, sapulcejušies, šausminajās par melnā studenta 
saķeršanu, kurš izrādijās par kādu Robertu
Kreili. Akotiņš jau bija gatavs nākošnakt izlauzt
muižas pagrabam restes, lai tikai viņu atsvabinatu.
Bet kad Kalejs pastāstija par savu satikšanos ar
Kreili uz ceļa un par to, kā viņš izsprucis, tad zēni sita
plaukstas, ķērās viens otram ap kaklu un smējās nerimdamies. 
Tāda izveiciba un varoniba bijušos lauku
zeņķus sajūsminaja daudz vairak, nekā visas gudrās
Kreiļa teorijas. Viens, otrs taisijās tikai uz jaunām
līdzigām varonibam.

Akotiņam bija līdzi ari proklamaciju vīkšķis, no
kurām vienu atšķīris viņš sāka nolasit. Tas bija
„Cīņas“ izdevums, kura brīniškā kārtā vēlak izrādijās 
drukata „Düna Zeitungas“ pagrabos. Papriekšu
nāca īsa zocialdemokratijas pamatprincipu deklaracija,
tad īsa viņas iekarojumu vēsture Vācijā, Francijā,
Beļģijā un citur, tāļak paziņojums par pēdejiem iepriecinošiem 
notikumiem Krievijā un beidzot par čerkesu
un kazaku nometinašanu pa vietejām muižam. Pēdejo 
nevajagot pielaist un minetām muižam piedraudet
ar nodedzinašanu, pie tam ari baznicās esot jasarīko
demonstracijas pret patronatu. Bija uzskaititi visadi iespējami 
un neiespējami kazaku briesmu darbi, izvarošanas, 
uzbrukumi, aplaupišanas un t. t, tā ka no
iedomam vien jau mati kājās cēlās. Daži no klausitajiem 
uz vietas projekteja sastādit pretdružinu un
iznīcinat tos no grāvjiem un mežiem, kas vēlak ari


tiešam tika mēģinats, līdz valdiba pavēleja visus
mežus lielceļu tuvumā izcirst.

Bija līdzi paņemta ari plašaka literatura, kā
grāmatiņas par to, kā cēlušās muižnieku privileģijas,
latviešu zemnieks, par dievbijibas un mācitaju kaitigumu, 
par drīzo sīkgruntniecibas iznīkšanu cīņā ar
lielgruntniecibu, par visu lielrūpniecisko uzņēmumu 
centralizaciju nedaudzo izsūceju rokās, par šausmigo nabadzibas 
pieaugšanu strādnieku šķirās, par franču
revoluciju 1789. gadā un t. t. Kalejs uzkrita viņām kā
izsalcis un visas patureja pie sevis, neizņemot ari proklamaciju, 
jo visas šās pārdrošās idejas neviļot viņu
aizrāva vislielakā mērā.

Biedri palika pie Kaleja līdz pusdienai, sarunadamies 
par visvisadām vietejās sadzīves un jaunajām
politikas lietam. Literaturas īpašnieks Akotiņš, kurš
tikko bija nobeidzis Valmieras zeminaru, jau sāka priecaties, 
ka no Kaleja beidzot iznākšot ne mazaks revolucionars, 
kā Kreilis. Bet paciladams viņa Homera
un Dantes poemas, viņš vaļsirdigi smējās, ka tās
nu gan tagad esot laiks mest krāsnī. Cik ari viņš
neizlūkojies zeminarā viņas lasit, bet tūliņ gan uz
vietas ari miegs bijis klāt. Tad jau vieglaki esot
caurizēsties Niedrišu Vidvudam, jo tur taču mazakais 
esot kauls no mūsu kaula. Kalejs no sirds smējās
un līdzi viņam ari visi citi. Viens, otrs šos, kā
viņi izteicās, „vecos, sacietejušos pilsoniskās dzejas
dārgakmeņus“ mēģinaja aizstāvet, bet Akotiņš nemitejās, 
kamēr nebij iznīcinajis, tā sakot, visu viņu
idejisko saturu, kur no proletariata mērķiem un cīņam
itin neka neesot.

Kāds no vecakiem mazliet apremdinaja Akotiņu
aizrādidams uz Raiņa tulkotā Fausta smago dzeju pirmās 
daļas sākumā un visā otrā daļā, un Akotiņš tad
palika rāmaks. Bet Faustu jau drīz vien visi pierēķinaja 
pie jaunajiem šolaiku darbiem. Viņš taču


ticis sarakstits akurat lielās franču revolucijas laikā,
tā apmēram runajot, kā to viņi vispāri mēdza darit.

Tikko bija sasēdušies ap pusdienas galdu, uz
kura kūpeja buljons ar ceptiem pīradziņiem, pie durvim 
kāds pieklaudzinaja un ienāca neviens cits, kā
pats melnais Kreilis, tikai tagad noskuvies un pārģērbies 
pelekā, diezgan vecā Āķa diedziņdrēbes uzvalkā
ar pussavītušu asteri pogu caurumā un bez kādas
kadiķbozes. Nākdams pie Kaleja pēc jaunām ziņam,
viņš priecajās, ka vietejā inteliģence te bija, tā sakot,
in corpore. Vispirms viņš te izokšķereja visus kaktus,
vaj nav kur kādas aizdomigas ausis, un tad ar lielu
humoru pastāstija savas izbēgšanas proceduru, iedomadamies 
ari visvisadās sliktakās varbūtibās, ar daudz
aizrādijumiem un piemēriem no saviem un savu cīņas 
biedru piedzīvojumiem, kā tas aizvien vēl būtu
varejis vaļā tikt. Tā ka pēc tam policijas apvešana
ap stūri likās tīrā nieka lieta.

Beidzot Kreilis iejautajās Kalejam, par ko tad pie
viņa naktī esot pristavs painteresejies? Un Kalejs šo
to pastāstija.

Kreilis, dabujis dzirdet, ka viņu katrā ziņā grib sadabut 
rokā, padomaja, vaj nemesties drīzak projam uz citu
pusi. Bet tā kā vajadzeja taču ko saorganizet, bez
tam Āķis viņu bij jau uzņēmis pie sevis, tad drīz
vien viņš devās atpakaļ uz Āķiem, dodams padomu
ari citiem izklīst un nosacidams sapulceties otrā dienā
meža pļavas siena šķūnī, kurš esot nesen kā izbūvets 
un izskatoties pēc īstā pilsoņu salona. Protams,
ka bija jaierodas ari Kalejam.

Kad viesi izklīda, Kalejs likās pie atnestām grāmatiņam 
un līdz rītam bija cauri.

Izlasijis tās, viņš tiešam sajuta, ka viņam
trūcis, lai kļūtu par īsti modernu sava laika cilveku.
Cik viņš ari nebija garā brīvs, bet īsto anarķisko
gara brīvibu viņš tikai tagad sāka sajust. Viņa


akademiskās grāmatās, likās, viss bija tas pats, bet tur
visi sabiedriskie pretspēki, kā valsts tradicionelā iekārta
un revolucijas, reliģija un zinatne, morale un estetika,
dažadās šķiras un profesijas, muižnieciba un zemnieciba, 
lielrūpnieki un strādnieki, inteliģence un proletariats 
stāveja tik ciešās un saprotamās attiecibās,
ka, objektivi spriežot, katrs bij savā vietā un, vienu
riteniti izjaucot, likās, jasabrūk visam organismam. Bet
te taisni viens vienigs apakšritenitis kustinaja visu
sarežģito sabiedribas ēku. Un tas nebij nekāds mazs
ritenitis, bet lielais tautas vairums, pate dzīvibas
māte, un, tā sakot, pate mūžam zaļā zemes māte,
kurai pacilajoties saļodzijās visas virsbūves, kā spēļu
lietiņas. Un kādu brīvibas dvašu viņš sajuta
lasot tās! Bija sabrukušas visas autoritates. Nevienai 
patiesibai, nevienai gudribai nebija vairs nekādas 
vērtibas. Kā iz pirmatnejā chaosa radās iespējamiba 
pašam ar savas individualitates acim ieskatities
pasaules un kulturas pirmpamatos.

Un viņam likās, ka tagad viņš ir pareizi sapratis
ari visus mākslas ģenijus, kuri, tikai cieši apzinoties
sevi stāvam uz svabadās zemes mātes krūts, iz jūtu
un domu chaosa vareja pasauli no jauna pārveidot
paši pēc savas sejas un līdzibas. Un viņam ienāca
prātā kāda dzejnieka vārdi par dzejnieku vispāri:

Caur šaubam, sevī nogrimis,
Prāts spēledamies cauri vada,
Jo tevim, dzejniek, chaoss viss,
Kam veidus tu pēc sevis radi.

Naktī no gulešanas neiznāca tikpat kā nekas.
Viņš bija pilns iedvēsmas, un galva karsta kā akmins 
valstijās uz spilvena. Viņš paņēma no sienas 
pulksteni, bija jau pāri četriem. Caur slēģiem
spraucās saules stari, putni trokšņoja pa cerinem un
kļavam, pa lielceļu dzirdeja braucam. Viņam bija tik


labi, tik labi, kā tikai bērnibā. Tāds siltums, tāda
skaidriba sirdī ! Viņš sapņoja, kā saka, vaļejām acim ...

Bet ieskatisimies reiz ari Kaleja istabas ierīkojumā. 
Virs sienas aiz gultas karajās glīts tepiķits.
Bet viņa istabā ari visas citas sienas bija glītas, kaut
gan uz leju tās bija pārak aizkravatas: viena no
drēbju skapja, ar globusu virs ta, un no klases durvim; 
otra no grāmatplaukta, kurš bija asi plats, 
sešus plauktus augsts (tādu viņš bija licis iztaisit,
noskatidamies Terbatā no zeminara direktora plauktiem),
un no tafelklavierem, kuras Kalejs bij atpircis no sava
priekšgājeja, kas apnikdams skolotaja pienākumus
iestājās akcizes valdē; trešo, sienu, kas uz lielceļu,
aizņēma divi logi ar lētiem aizkariem un starp tiem
rakstamgalds; ceturto - āra durvis un gulta. 
Ēdamais galds stāveja istabas vidū un zem ta bija pabīditi 
krēsli. Sienu starplaukumi bij aizņemti no nelielām 
ģeografiskām kartim (priekš paša ieskatišanās)
un no iemīleto klasiķu portrejam plānos pēc magoņkoka 
krāsotos rāmišos ar melnām zimzam. Magoņkrāsā 
bij gadijušās tafelklavieres un pēc tām tad
ari visas citas mēbeles tika ieturetas tajā pat brūnumā. 
Pašam Kalejam nepatikās tikai tas, ka grāmatplaukts 
nebij aizvilkts ar kādu vieglu zīda drāniņu. 
Bet trūka naudas. Vasarai neko vairak nebij
pāri palicis par simts rubļiem. Pa daļai tamdēļ
Kalejs nebrauca ari uz dzimteni, jo tur daudz izgāja:
vienam otram vajadzeja ko iedāvat, bet viņam pašam 
bij aptrūcis. Un bez tam viņa dabā bija aizvien 
kādā vietā iedzīvoties un jo stipri tajā iemīleties.
Kā īsts latvietis, viņš klejotajs pavisam
nebija. Kā iekšā, tā ārpusē viņam aizvien vajadzeja 
visam būt kārtibā.

Bet tomēr - Kalejs to nupat visdziļaki sajuta -
tikai pēc pēkšņām un dziļām dvēseles pārmaiņam
mēdza iestāties visdziļakais prieks. Kārtibas pilnais


savs kaktiņš veicinaja tikai netraucetu mācišanos
un darbošanos. Pie tam pat visskaidrakais, mierigakais 
gara stāvoklis vareja sniegt tikai savadu pussēru, 
pusjautru rezignaciju. Bet īstā dvēseles laime
slēpās pēkšņās pārmaiņās un saviļņojumā, ar kādiem 
jo sevišķi bagata bērniba, kad saviļņo vaj
katrs jauns ārejs iespaids. Vēlak ārejie iespaidi tā
vairs nevar saviļņot. Varbūt tikai kas sevišķi
ārkārtejs, kā, piemēram, grandiozs pērkoņa negaiss,
tautu cīņas un kari, kāda tuva cilveka pazaudešana,
vaj iemīlešanās kādā savadā sejā. Visi stiprakie
saviļņojumi tad meklejami iekšejos piedzīvojumos,
sakarā ar cilveka gara un domu pasaules pārmaiņam
un pieaugšanu, sakarā ar viņa galvenā dzīves mērķa
veidošanos, līdz tā netiek sakrāts bagatigs dvēseles 
materials. Ša dvēseles materiala nodošanā
citiem līdzcilvekiem pēc tam tad laikam sākas vienigais 
un visdziļakais prieks, kā to Kalejs sevišķi bija
noģidis no saviem lielajiem dzejniekiem un zinatniekiem.
Bet ari ikdienišķā dzīvē vecaki cilveki mīleja daudz
uzcītigaki runat, jo sevišķi tie, kam tiešam bija kas
ko teikt. Tikai jaunajiem viņos bija tikpat grūti uzklausities, 
kā Akotiņam Homerā, vaj Dantē... Pamazam 
Kaleju pārņēma saldais rīta miegs un viņš
beidzot iestiga tajā, kā kādā dziļā, dziļā gudribā.

Tā viņš aizmirsās savos dvēseles pārdzīvojumos, 
par ārejo, aktivo organizacijas darbibu nemaz
lāga neiedomadamies.

Bet pie Āķa tika sastāditi cieši organizacijas 
nosacijumi. Melnais caur Āķi bija dabujis vajadzigās 
ziņas ari par Prātnieku, Smilģi un Tiltiņu,
pie kam pirmos divus dienvidū caur ganu puiku
lūdza paziņot uz sapulci, Tiltiņu, kā pārak novecojušos 
un naivi sirdsskaidrigu, atstādams netraucetu, 
lai gan viņš vienigais bij īstais kalpa dēls.
Ari Berta sēdeja kopā pie galda ar brāli un


Kreili, bet tikai, protams, visadi izjokodamās un zobodamās 
par slepeno organizaciju. Kreilis ļaunā nebūt
neņēma, zobodamies ari pats, bet tomēr daridams daramo 
un slepeni ceredams beidzot ari Bertu dabut savās
rokās. Viņš bija cilveks, kas sen jau baudijis, kā no
laba, tā no ļauna atzīšanas koka, un bija pastāvigās
slāpēs, kaut gan par pašu mīlestibu, kā tādu, mēdza 
izteikties, ka viņam ta esot neizprotama, kā ķīniešu 
ābece. Bet pie viņa, kā viņš mēdza apgalvot,
visām sapulcem vajadzeja notikt krēslā un ievērojot
vislabakās konspiracijas ieražas ...

Āķis bija gluži piemirsis savus mājas darbus.
Saime apjautajās pēc darba pie mātes, bet kad māte
apjautajās pie Āķa, tad viņš palika negants un aizdurvē 
čukstedams izbārās un izlamajās ar to. Tādas 
ieražas izlikās neiespējamas pat Kreiļam, bet ne
Āķiem pašiem. Neraugoties ne uz kādiem komplimentiem, 
māte aiz dēla mira vaj nost, jo cilveku instinktivās 
attiecibas ir tiešam neizprotamas. Berta,
kas bija daudz laipnaka, viņai patiesibā tā nebij pie
sirds pieauguse. Āķis bija gan nedzirdeti nikns, bet
deva viņai maizi, turpretim Bertas, laipnibā nebij ne
niknuma, ne mīlestibas. Māte, likās, turejās pie bibeles 
vārdiem, ka remdeniba ta visnederigakā. Bet
Berta šajā remdenibā redzeja atkal labo ieražu pamatus, 
lai gan brālis un māte sajuta tikai vienaldzibu
pret tiem un lepnibu, kamdēļ jo bieži viņai uzbruka,
reizem pat abi kopā, bet Berta māceja ieturet vajadzigo
distanci un tikai pazobojās. Un viņas zobgaliba, kā jau
tas Āķu dabā, nebija bez savas ģifts, kas visus trīs
tikai vēl jo vairak satrakoja. Kreilis starp brāli un
māsu tomēr labi jutās. Viņa nodomi, kā tas izteicās,
bija aizvien tie visaugstakie, bet valodā viņš mīleja 
atļaut sev ari vis to zemako. Un Āķus, sevišķi
brāli, viņa ciniskie, familjarie joki vareja tikai labi
izsmīdinat. Āķim tādas lietas patika, un projam


nebēga ari Berta, bet tikai tvīka un, no Kreiļa acu
nenovērzdama, smējās. Tomēr Bertai beidzot sāka
nelabi palikt un, apklusdama, viņa domaja par Kaleju,
kuram vajadzeja ierasties rīt. Uz sapulci viņa netaisijās 
iet, bet kad iedomajās par Kaleju, tad jautajumu
atstāja neizšķirtu.

Otrā dienā uz vakaru, kad tuvojās jau krēsla,
visi trīs viņi izgāja pa plato, kukuržņaino ceļu uz
birzi, kā pastaigaties. Berta raudzijās uz skolas pusi,
vaj neredzēs Kaleja. Kreilis ar Āķi bija nogrimuši
konspirativās sarunās. Jau visi trīs pagriezās uz
meža pļavu. Bet te Berta ieraudzija kādu nāceju
no skolas puses, pēkšņi atteicās tiem sekot, atdievojās 
un griezās atpakaļ itin kā uz māju, bet patiesibā
pretim Kalejam, kurš nāca no skolas puses.

Visa kalna nogāze bija aplieta no vakara saules, un
vaj pret pašu saules ripu kustejās viņa tumšā platmale
un pats viņš, kāpdams pretkalnš, nāca aizvien
redzamaks. Bertai sāka sirds stipraki sist, par ko viņa
vareja tikai pabrīneties. Pēkšņi viņa notvīka un
nobāleja un, Kalejam pienākot, viņa neko vairs nesaredzeja. 
Kalejs uzmeta acis viņas satvīkušai, saules 
apspīdetai sejai un kā sejā, tā ari iezaļgani dzidrās
acīs, tāpat kā starp pusvirus atstātajām lūpam zobos
viņš ieraudzija kādu savadu, aklu, neizteicamu skaistumu, 
kuru vēl nemāceja mīlet. Ši seja, it kā
kāds mākslinieka apgarots marmors, viņam atdevās,
kā likās, pavisam. Un tikai smaidā slēpās vēl kā
spītiba, kas drīz vien pārlējās par visu seju, tiklīdz
Kalejs, vienkārši paspiedis viņas šauro, valgano,
vaļeji atlaisto roku, sāka sarunaties.

„Kur jūs iedama, jaunkundz ?“

„Es gaidiju uz jums. Un jau vairak kā stundu,“
viņa pameloja.

„Caur ko tad es to būtu izpelnijies?“ viņš 
pietvīkdams iejautajās.


Viņa mazliet pamocija to ar savu klusu ciešanu
un, atraduse teicamo, atbildeja: „Caur savu smalkjūtibu. 
Jo brālis ar to melno Kreili žīdodamies mani
pavisam nomocija. Es taču zinaju, ka iesiet uz sapulci, 
un atnācu priekšā, lai jūs aizkavetu.“

„Vaj tad lai es nemaz nepiedalitos ?“

„Protams. No jums tā kā tā revolucionars
neiznāks.“

„Kas tad, jūs domajiet? Vaj tāds, kāds
jūsu aizvakarejais kavaliers Guba?“ pie tam Kalejs
atkal notvīka.

„Vaj jūs greizsirdigs!“ viņa iesmējās: „bet ne,
ko es niekus runaju ?" viņa iesaucās, pārvilkdama ar
pirkstiem par diezgan augsto ieapaļo pieri, ap kuru siltā
vējiņā glāstijās matu sprogas. „Es atbildešu, kā
jūs vēlejaties ... Man liekas, ka jūs tiešam
drīzak pēc viņa izveidosaties.“

„Un nekāds cits trešais ceļš nebūtu iespējams?“ 
Kalejs apvainojās.

„Jadomā, ka ir gan. Bet es gribeju teikt, ka visi
taču tagad sadalas divās lielās pamatšķirās - 
pilsoņos un zocialistos.“

Kalejs pēkšņi apsitās sānis un raudzijās, kā
noriet saule. Kā viņš bija saviļņots, kā viņš
ieglaudās klusā vakara siltumā un skaidribā, kā viņš
mīleja nolejš ejošos laukus abpus šauram zālainam 
celiņam, par kuru pārliecās no abām pusem auzu
skaras! Bet lejā nepļautajās pļavās aizlocijās upe, un
tiltam pāri nākdams, pļavas tveicē viņš bija sakarsis, 
kamdēļ mutes autiņā slaucija seju.

„Ko mēs vienmēr domajam, visu sadalam, vedam 
sakarā ar pamatšķiram, kad lielā siltā daba neliekas 
ne zinot par visu to? Ne es pilsonis, ne zocialists,
man pašam sava daba un sava zvaigzne. Un uz sapulci 
es nebūt neeju, lai piedalitos revolucijā, vaj
cīnitos ar to, bet tamdēļ, ka tieku aicinats un ka visu


gribu redzet un saprast ... Bet varbūt tur ari nav
ko saprast. Pēc ilgaka laika es atkal lasiju veselu dienu
un nakti viņu grāmatas un man ir skaidra viņu māciba. 
To jo smalki jau vecais Ruso zinaja. Tikai es
priekš viņas nederu. Tāpat kā nederu ari, lai cīnitos, 
kā tas students, pretim viņiem. Paies krīze un
no teoriju grabažam atkal izpeldēs mūžam dzīvās
dabas mātes krūts.“

„Es priecajos, ka jūs esiet gluži tāds, kādu
es jūs vēlejos. Bet ... ak! metisim šās sarunas
labak pie malas. Jūs taču paliksiet šovakar pie
mums. Tad jau no strīdiem neizbēgsiet. Ja vēlaties, - 
iesim ari uz viņu sapulciti. Tikai nesteigsimies.
Tādu vakaru pavadit šķūnī tiešam negribetos.“
Un viņi sāka iet nolejš uz otru kalna pusi, kur 
aizgāja Āķis ar Kreili, cauri retu egļu siliņam, starp
druvam pa ežmali uz pļavas pusi, kura jau bija pārdalita 
garām iepelekām koku un dažadu priekšmetu
ēnam. Bija tāds meža klusums, tāds pļavu aroms,
ka viņā vareja izkust visas cilvecigās domas un jūtas.

Kalejs raudzijās apakš kājam, un ilgaku laiku
paklusejis, nopūties piezīmeja: „un tomēr ierodas
galvā domas, sāk šķetinaties kāda un nedod miera,
līdz viņa jaizdomā līdz galam.“

Berta pie sevis pasmīneja par viņu. Tas taču
bija tīrais sapņotajs. Bet neko neteica. Gāja tik un
braucija ausu skariņas.

„Un uzdevums viņiem ir milzigs!“ viņš domaja tālak.

„Kam?“ Berta vairs nesaprata.

„Protams, šiem Kreiļiem un zocialistiem. Viņi
propagandēs un organizēs, strādās savas nabadzigās,
pakalpinatās šķiras labā un nemitesies, līdz pēc
daudz gadiem reiz tiešam uzvarēs tagadejās augstakās
šķiras, jo mūžam un visur taču tā bijis, ka 
zemakās šķiras nāk augstako vietā. Vaj nupat jau


nenāk latvieši vācu vietā? Un kad revolucionarais 
Dimurjē ar Kellermani pirmo reiz Parizes
priekšā pie Valmes atsvieda atpakaļ Fridricha Otrā
karaliskos pulkus, tad Ģete, kas turpat atradās, piezīmeja: 
„No šās vietas un dienas iesākas jauna era
vispasaules vēsturē, un lepni jūs varat teikt, ka to
esat paši pieredzejuši ...“ Jabaidas tikai no tādas
demokratijas, kāda vecās klasiskās tautas noveda pie
pilnigas bezlikumibas, cinisma un izvirtibas ... Bet tad
jau ari augstakās zelta dabas bieži sāka bojā aiziet
aiz mīkstulibas.“ .

„Par ko jūs runajiet ?“ Berta nepacietiga palikuse 
iejautajās. Viņai nepatika, ka Kalejs visu savu
vēribu viņai vien nepiegrieza, kā tas pieklātos un
ko tik skaisti māceja letonis Guba.

„Par vēsturiskiem piedzīvojumiem ...“

„Piedzīvojat labak paši, tepat uz vietas, tūliņ!“ 
viņa iesaucās.

„Jūs gribat, lai es piedalitos pie revolucijas ?“

„Piedalaties manis dēļ ari pie tās!“ Berta 
attrieca un paskrēja dažus soļus uz priekšu.

Kalejs tagad viņu saprata. Ar patikšanu 
pasmējās un gāja nopakaļš. Berta šoreiz viņam
likās daudz sievišķigaka. Viņš aplaida skatu apkārt
krēslajā grimstošai pļavai un zelta debestiņiem, kuri
vēl pakavejās bālajā zilumā, un tuvojās šķūnim.

Tanī pašā brīdī no otras puses viņam tuvojās
Prātnieks ar Smilģi. Abi viņi bija tikuši laikus
vaļā no darba un nāca ar slepenām bailem un lielām
ceribam. Viņi apsveicinajās un sagāja iekšā, kur
skolotaji jau bija sasēdušies ap Kreili. Āķis staigaja
ap šķūņa caurumiem, uz visām četrām pusem 
turedams vakti.

Kreilis sēdeja vidū un smēķeja. Āķim tas ne
visai patika, jo pērnais siens vareja aizdegties un
šķūnis, kas viņam krietni bij izmaksajis, vareja aiziet 


bojā. Viņš bij jau ieminejies par to, bet Kreilis
atkal piemirsis un Āķis kaunejās vēl reiz to atgādinat. 
„Velns viņu parauj !“ viņš nosirdijās.

Kreilis runaja, un tie, kas jau bija ielasijušies
proklamacijās un brožuriņās, vērigi klausijās. Ari
Prātnieks, savas lielās acis izplētis, pielīda gluži
tuvu Kreilim. Bet Smilģis stāveja nomaļš, kā aizvien, 
pilns sapņu un paslepšus raudzijās te uz Kaleju,
minedams, kā tas izturesies, te uz Bertu, kura viņam
izlikās ļoti pievilciga. Kreiļa svarigā, gudrā nopietniba 
pie politiskās organizacijas principu un taktikas
izskaidrošanas viņam likās jociga. Viņš redzeja
viņu smēķejam un pie tam ar pirkstiem darbojamies ap
kurpju siksniņam. Pirkstu gali viņam bija dzelteni no
tabakas, bet aiz nagiem tik melns. Turpretim Smilģis,
lai gan tikko siena šķūni piebāzis, bija nomazgajies
tīrs un balts, apģērbies jaunā vadmalas uzvalkā un
baltā kaklautā, saspraustā ar zaļu šķirzatiņu. Ari kamašas 
bija noviksetas un skaisti piestāveja pie tīrajām 
pelekajām zeķem, kuras sēdot bija redzamas. Viņam 
nāca smiekls jo sevišķi tamdēļ, ka skolotaji tik
uzmanigi Kreili klausijās, kurš tik gudrs viņam nemaz
neizlikās, bet ka viņš pats, Smilģis, domaja par pavisam 
citām lietam, tā sakot, par savas garšas lietam.

Kalejs, novērojis, saprata savu Smilģi un, piegājis, 
paklusam iejautajās: „nu kā tu, Smilģi, domā?“

Smilģis nosmaidija visā sejā, bet savaldijās un
atbildeja nopietni: „Kreiļa kungs jau labas lietas stāsta.“

„Te nav kungu vairs, bet tikai biedri!“ Akotiņš
pasirdigi iesaucās.

„Atvainojiet, Akotiņ, man tad kļūdijies !“

„Te nav vajadzigs ari nekādas atvainošanās !“
Akotiņš pikti čuksteja.

„Nu tad piedodiet, Akotiņ!“ Smilģis iesmējās
no visas sirds. Un Berta viņam pakaļ. Bet Kalejs noturejās.

Pie Smilģa pienāca ari Āķis. „Kas viņam,


sēd sev un smejas. Vaj tu par tautas atsvabinašanu 
ne zinat negribi?“ Āķis labsirdigi pajokojās.

„Rimstaties !“ Prātnieks prātigi piezīmeja. „Aiz
jūsu pļāpašanas mēs neko nevaram sadzirdet.“

Bet Kreilis, izņēmis papirosu, plaši nospļāvās
un runaja vien vienadā monotonā balsī tāļak.

Smilģis domaja - diezin vaj tāds ko saorganizēs. 
Bet Kreilis tomēr saorganizeja. Un piecēlies tos,
kas nebij klausijušies, nosauca par vienaldzigiem, 
kuriem labak gan vajadzejis mājās palikt.

Pēc tam aiz konspirativiem iemesliem visi
izklīda. Bet Āķis un Berta Kaleju kopā ar Kreili
uzaicinaja pie sevis uz vakariņam. 

Kreilis tikai tagad vēl apsveicinajās ar Kaleju
un piezīmeja, ka viņam, kā zolidakam, gan vajadzejis
biedriem labaku paraugu dot. 

„No jums viņi to vēl labak vareja novērot,“
Kalejs nopietni atbildeja. 

„Lai ar. Bet jūs taču esat vietejais.“

„Vietejais gan. Bet politiskās lietās Akotiņš
priekšā man. Kad es gāju zeminarā, tad par politiku 
neko vēl nedzirdeja. Mēs izaugām kā kulturas neseji.
Bet viņi politiku, tā sakot, jau ar mātes krūti iezīduši.“

„Tas taisniba. Vecakā paaudze pavisam grūti
iekustinama ...“

„Ari Āķis?“ Kalejs klusam iejautajās.

„Šo cilveku vēl es neizprotu!“ Kreilis pačuksteja. 
Pēc tam sarunas palika vispārejas.

Kreilis priecajās, ka te Malienā vēl esot tādi
nebeidzami meži un pļavu līči, pa kuriem varot
dzīvot, cik uzietas, nebaidoties ne no kādiem traucejumiem. 
Kurpretim viņa pusē - Jumurdā, Ērgļos un
Piebalgā varot no visām pusem apsēst kaut kuru siliņu. 
Pate daba gan tur esot daudz grandiozaka, jo
ejot cauri Valdajs, kurš no Malienas redzams tikai
uz horizonta. Dziļak uz Inflantijas pusi nozūdot ari


šis horizonts, un sākoties tikai līdzenumi - pļavas
un meži, līdz pašā Inflantijā gan atkal paceļoties.

„Jūs laikam visu Vidzemi būsiet pārstaigajuši?“ 
Berta iejautajās.

„Jadomā gan. Tagad jau trešais gads, kamēr
uz universitati aizbraucu tikai pierakstities. Viss laiks
aiziet ceļojot.“

„Bet te jūs laikam pirmo reiz sagūstija ?“

„O ne! Ja grib iemācities tikt galā ar ķērajiem, 
tad viņi ir jaiepazīst. Ko domajiet, ziem es izspruku 
daudz māksligakā ceļā, nekā tagad. Gadijās
ieskriet kādā birzē, koki bez lapam, sniegs balts; bija
gan nakts, bet mēnesnica, un mekletaji tūliņ pakaļ.
Skrēju, skrēju - jūtu, ka drīz piekusišu. Bet te
birze palika retaka, kokiem kuplaki zari. Uzķepurojos
vienā labi augsti, pieplaku  pie stumbra un mekletaji
taču aurodami vien paskrēja garam. Tādos brīžos 
vajag pilnigas aukstasinibas.“

„Jūs nu gan. Bet šitādus Akotiņus uz vietas 
noķers,“ Berta pazobojās.

„Nesakat vis. Naiviem sava laime. Viņiem vairak
uzticas. Pie tam prātigie spriež pēc apdoma un loģikas. 
Bet naivais ir neaprēķinams. Viņiem laimejas“.

„Un drīzi, jūs domajiet, ies vaļā ?“

„Varbūt jau šo pašu rudeni. Ar flotes
ieiešanu dibenā 16. maijā nelaimigais karš iet uz
beigam, nemiera sēkla dīgst vaj uz akmeņiem. Muižnieki 
to labi paredzejuši un šur tur jau apgādajušies 
ar visadiem kazakiem, čerkesiem un stražņikiem. 
Sarunaties pēdejie ar vietejiem neprot. Ko
muižas kungi liek, to dara. Un pēdejie atkal paklausa 
saviem piķieriem, vagariem, mežsargiem, kuriem
savi personigi ienaidnieki, bet kuriem politiskās lietās
nav nekāda ieskata. Tā viņi saceļ pret sevi jo sevišķi 
mierigos saimniekus un mūsu rīcibai ir atbalss
kaut kurā vietā.“


„Un kas tad beidzot iznāks?“ Āķis jautaja.

„Kā, kas iznāks? Nu, sacelšanās ar visiem
viņas ieguvumiem un sekam. Dabusim konstituciju, kā
citās zemēs.“

„Bet jūs taču esiet ari zocialdemokrats, ne
tikai konstitucionalists. Pēdejo taču vēletos 
vispirms liberaļi?“ Kalejs piezīmeja.

„Vispirms mums jaiekaro konstitucija. Pēc
tam varēs organizeties un darboties visadas partijas,
ari zocialdemokratiskā.“

„Bet tad taču jūs uzsāksiet cīņu ari ar
mums, saimniekiem, tapat kā cīnaties pret visiem
citiem īpašniekiem,“ Āķis pabaiļojās.

„Ja. Bet tagad mēs jūs vēl pabalstam. Un
jūs taču pats ziniet, cik daudz šķēršļu būtu 
novēršams, lai attīstitos zemnieciba. Protams, ka ari
strādniekiem pie tam savi tāļaki mērķi, kuru dēļ
jūs taču neapskaudisiet viņus. Viņiem vajadzes 
lielaku algu, labakus dzīvokļus, īsakas 
darbdienas un t. t.“ 

„Tad nu gan mēs izputesim,“ Āķis iesaucās:
„laukstrādnieku algas tā jau dubultojušās, bet lini,
gaļa, piens neko vairs nemaksā, ražotajiem viņi vairs
neatmaksajas.“ 

„Pagaidiet! Redzesiet, kā pēc tam sacelsies
zemkopju ražojumu cenas. Uz laukiem pavisam jauna
dzīve sāksies. Ja tiešam kas cietis, tad tie būsim
tikai mēs - inteliģence, kas dzīvojam no algam. Bet
kas tad gan cits lai uzupuretos, ja ne inteliģence. Ta
taču mūžam ir bijuse ta vienigā zemes sāls.

Kalejs palika uzmanigs: „Tā tad visa kustiba
iziet uz to, lai paceltu materialo labklājibu??

„Nu protams. Vispirms pie pamatšķiras - pie
strādniekiem, kuri visvairak nospiesti. Tagad taču
viņi ir tīrie vērgi. Strādā 12 un 16 stundas dienā
briesmigā fabriku atmosferā, dzīvo mitros pagrabu, vaj


karstos bēniņu dzīvokļos, ir netīri, neizglītoti, bieži 
vien ari dzēraji, jo vajag taču ari viņiem kaut
kāda prieka un uzbudinajuma. Un pie tam viņiem nekādas 
nākotnes. Bet tiklīdz samazinasies darbs uz
8 stundam, pacelsies algas, radisies spēja izglītoties,
apmeklejot vakara kursus - kas ta būs par skaistu
pamatšķiru !“

„Ko tas līdzēs? Pilsētnieki jau izmirstot ceturtā
augumā, kā pierāda statistiķi,“ Berta iejaucās.

„Iegribēs ari 6 un 4 stundu darba dienu, kā to prasa
Anglijā un kā to ieteic visi utopisti,“ Kalejs ieminejās.

„Par ko tad lai neprasa, ja tas iespējams ?
Lai sev maizi nopelnitu, pilnigi pietiek. Citu laiku
atdosies veselibas kopšanai, dabai, ģimenei, zinibam un
mākslam.“

„Un visi būs laimigi, kā Ničes pareģotie pēdejie 
cilveciņi, kas tikai savu laimiti meda. Kā blusas,
lēks uz augšu un sauks - mēs esam laimigi, mums
neka vairs netrūkst!“ Kalejs ironizeja.

„Bet par ko tad lai ari nemeditu ?“ Kreilis jautaja.

„Tā var domat tikai tie, kas nekādu augstaku
idealu nav spējigi aptvert. Turpretim, kas dzimuši
ar iedomašanas spējam, ar mūžigu vērtibu radišanas 
ilgam, tie personigo laimi nicina, ziedodami sevi
saviem idealiem un darbiem. Tie ir nerimstošo cīņu
un vientulibas ļaudis. Ne tikai 8 vaj 12 stundas, bet
gatavi vēl vairak strādat. Ķeizars Peters Pirmais
gulejis tikai 4 stundas.“

„Visi nav Peteri Lielie.“

„Pēc ģenija nav, bet pēc uzcītibas un nodošanās 
kādai lietai ikkatrs var liels būt. Un kam
pašam nav idealu, ne mērķu, tam tikai tad kāda nozīme, 
kad viņš atdevies kāda liela vīra rīcibai.“

„Tā tad jūs esiet tīpisks lielo vīru dievinatajs. 
Bet visu šo laiku demokratiskā zocialā zinatne
lielos vīros redz tikai mazo vīriņu gribas izpilditajus.

 
Lielais tikai caur to liels, ka viņš kalpo mazajiem.
Es pavisam nesaprotu, kas tur par jēgu, ja tūkstots
maziņo izraudzitos sev vienu ģeniju par barokli un dievinatu 
viņa spēcigo, stipro individualitati, savā 
pašnicinašanā ceļos krizdami priekš ta.“

„Ja viņš ģenijs, tad viņam ari ģeniali ideali
un mērķi. Nepiekūstošā līdz pašiznīcinašanai
darbibā viņu neviens nepārspēs. Un tikai viņa 
ģenialie lielie darbi būs viņa laime. Bet tiem tad
jabūt visas cilveces laimei. “

„Tā tad pēc jūsu domam ne pašā cilvekā, bet
ārpus cilveka nezin kādos nedzīvos elkos viņu
mērķis ?“

„Protams. Iekš Sache un Spuck: dziļajā gudribā, 
mākslās, akmins tēlos, tempļos un piramidēs.“

„Pēc manām domam tie tikai nožēlojami āboltiņi 
un odziņas uz mūžam zaļā dzīves koka, kā vecais 
Ģete teiktu. Vispirms dzīvei jaraisas drošai
un visizsmeļošai. Tikai tad raisisies ziediņi un 
nogatavosies mākslas āboltiņi.“

„Ģenijam Ģetem viņa mūžam zaļais dzīvibas
koks ari bija tikai līdzeklis viņa nemirstigai mākslai.
Tikai dēļ tās viņš veselu pus gadu simteni dzīvoja
vienā cīņas agonijā, savās vientulibas mokās bieži
vien pārakmeņodamies, bet tiklīdz tūkstoš mazie
vīriņi iesila priekš viņa mūžigajiem mākslas 
idealiem, atkal no jauna atdzīvodamies.“

„Fausta beigās Ģete tomēr atmeta savus mākslas 
idealus un piegriezās cilveces materialās labklājibas
lietai, atsavinadams jūrai zemes gabalu priekš 
nabaga ļautiņiem,“ Kreilis iesaucās.

„Kad cilveks vairs nespēj mūžigo vērtibu
dīdzet no sava dzīvibas koka, tad viņš nododas labdaribai, 
kalpo pēdejo cilveku materialai laimei. Kad
ebreji bija piepildijuši savas rāsas vēsturiskos mērķus, 
tad šie mērķi tika pārnesti pašā cilvekā. Ne

 
vairs ģeniju mūžigie darbi, bet vispēdejo ļautiņu
personigā laime palika par visas morales mērķi. Tāpat
grieķi, piepildijuši savu vēsturi ar ģenialiem darbiem, 
kuri savilkušies kā vareni mākoņi ap Ceisa
zibeņus metošo tēlu, otrā gadusimtenī pēc Kristus ar
Lukiana muti šo pašu Ceisu ar visu, pasaulē vēl
neredzeto daili izsmēja un iznīcinaja, padodamies tiem
pašiem ebreju sapņotajiem par pēdejo cilveku personigās 
laimes idealu. Tās bija beigas katrai, mākslai
un varonibai. Sākās tumšais bizantisms. Un tikai
vidus laiku beigās pāvesta valstī Italijā atkal no
jauna uz troņa nāca varenais Jave un Ceiss ar mērķiem 
ārpus cilveka un ar nemirstibu nevis aiz mākoņiem, 
bet tepat uz zemes raditos mūžigos darbos.“

„Cik maz nozīmes augstām idejam un cik liela
nozīme praktiskai darbibai, visskaidrak nojaušams taisni
klausoties šādos tukšos sprediķos. Mēs uzstādam
gan strādnieciņu materialās labklājibas idealu, bet vaj
mūsu darbiba nav un nebūs īstā vecās Deribas
un Homera poemu varonibas darbiba? Bet jūs - 
kas laikam ļoti labi saprotaties ar letoni Gubu - 
domās esiet Jave un Ceiss, bet paši savā pasivitatē
kultivejiet personigās labklājibas idealus.“ “

Kalejs caur šo Kreiļa gala slēdzienu uz mirkli
apmulsa. Abi Āķi, kas bij aizrauti no Kaleja pēkšņās 
domu strāvas, uzmeta viņam nemierigus skatus.
Bet Kalejs tā bija nogrimis sevī, ka neko neredzeja.

„Tas jau kaut kas neizprotams un pilnigi nevēsturisks, 
ka mēs tā jaucam visu kopā, vienalga, kā
jūs, tā mēs. Beidzot iznāk, ka nav nedz konsekventu
zocialistu, ne pilsoņu, bet tikai maskarade un zvejošana
pēc plašo šķiru piekrišanas. Zocialistiem pēdejo
cilveku laime ir tikai ierocis pievilkt masas, lai vadoņi
viņas varetu izmantot priekš savu patiesibā pilsonisko
idealu realizacijas, bet īstie pilsoņi, savu ģeniju uzdevumu 
vēl veikala vaj patmīlibas dēļ nenojauzdami,


un dzīdamies pēc zemako šķiru glaimiem, klusumā
turas tikai pie atēšanās politikas. Ja nenodibinasies
skaidra, apgaismota un dzīva demokratiska pilsoniba,
uz vienu pusi uzstādidama augstus mūžigo gara
vērtibu idealus, uz otru sirsnigi rūpedamās ari par
viszemako šķiru dzīves apstākļu uzlabošanu, tad
itin nekas liels un gatavs neiznāks. Nekad mēs vēl
neesam dzīvojuši tik barbariskās aģitacijas un tautisko
niķu laikmetā, kā taisni tagad. Un acim redzot tas ir
vēl tikai iesākums.“

„Cilveks ar tādu pārak tāļa pareģa garu der
tikai filozofešanai. Ar savu klasisko pasaules uzskatu
jūs esiet aizstaigajuši tiktāļu priekšā nepieciešamiem 
priekšdarbiem, ka mums revolucionariem ar
jums ir japārtrauc vaj katrs sakars. Letonim mazakais 
ir praktiskā baltiešu labiķa ideali, kurus var apkarot 
un izzobot, bet jūsu ideali ir tādas dabas, ka
viņus ne var apkarot, ne ari pieņemt. Dzīves pārveidošanas 
vajadzibu jūs atzīstiet, bet kā to praktiski 
izvest, par to jūs nedomajiet. Cik es varu nojaust, 
tad jūs ar savu individualo darbibu šaī apgabalā
viņu esat pilnigi samaitajuši priekš revolucijas
sēklas. Atzīstaties, ka tāds jauneklis, kā Smilģis,
taču nekur vairs neder: Tāpat ari Bertas jaunkundze. 
Par Āķa kungu es vēl atturos nodot iznīcinošu 
spriedumu. Un varbūt tikai Prātnieks tiks
vaļā no jūsu samaitajošā iespaida.“

„Mans pamats ir mana sirdsapziņa un manas
zinašanas. Bet mērķi - paliekamie cilveces gara
radijumi. Praktiskā dzīvē es tiešam daudz nesajēdzu.
Un praktiskā darba cilvekiem ari netīk manī klausities.
Es varu darboties tikai miera laikos. Kamēr jūs te
rīkojaties uz revoluciju, es jūtu, ka mani vilktin velk
nozust kaut kur apakš zemes vaj eterī, vienalga; 
varbūt vienkārši projam uz Rigu, vaj ārzemem. Jo


te paliekot es tikšu ierauts un piespiests ņemt dalibu
pie darba, kuram es pavisam nenoderu.“

„Tas var droši notikt. Kā valdiba mobilizejās
uz cīņu ar Japanu, tā ari mēs mobilizesimies uz cīņu
ar abzolutismu. Bet nu beigsim teorijas un pāriesim
uz ko praktiskaku ... Jūs, Āķa kungs, esat kādā
pagasta amatā?“

„Tikai kā desmitnieks,“ Āķis izbrīnets paskatijās.

„Sakat, vaj jūsu pagasts ir jau izlietojis 18.
februara ukazu par peticiju tiesibam?“

„Neko neesmu dzirdejis.“

„Nu tad redziet, kas jums jadara. Uz pag. likumu
1866. g. 8 paragrāfa otrās piezīmes pamata vecakiem jasasauc
pagasta pilna sapulce un jaizstrādā peticija valdibai par
vēlamām reformam.“ Un paracies kabatās viņš izvilka 
savas partijas sastādito paraugu formularu, kuru
sāka nolasit pēc pantiem, Āķi, kā saimnieku un praktiķi, 
ieinteresedams vislielakā mērā, jo tur bija izteiktas
visas tās pašas prasibas dēļ muižniecibas privileģiju
atcelšanas, par kurām viņš bij nosūrojies jau no
bērna dienam.

Bet Kalejs ar Bertu palika iepakaļš. Kalejs
kluseja, saviļņots no savām domam. Berta ar cienibu
viņā nolūkojās.

„Brālis stāsta, ka jums esot krietna biblioteka?“
Berta ierunajās.

„Ja, ir tāda ... Cita jau pie manis ari neka nav.
Bez bibliotekas uz laukiem kaut cik domajošam cilvekam 
pavisam nav iespējams dzīvot. Biblioteka ir
vienigais prieks pēc skolmeistera sausajiem gramatikas
un aritmetikas pūliņiem. Ir jau savs neizsmeļams
prieks ari šajā rēķinašanas un gramatikas formulu
un likumu iekalšanā, jo tikai caur viņiem sapņu un
murgu pilnajās bērnu dvēselēs ierodas daudzpusiba,
dziļums un kārtiba, bet ja bērniem nesniedz dzīvu,
ierosinošu ideju, viņu prāts atkal drīz vien saplūst


sapņos un gļēvās konkretibas smagumā. Skolotajam
tamdēļ jabūt dziļam, dzīvam psichologam un bagatigam 
domatajam. Dzīvais Pestaloci un augsti cilvecigais 
Loks mūžam paliks skolas ideali ...“

„Mēs Krievijā savus skolotaja uzdevumus gan
daudz vieglaki ņemam,“ Berta iesmējās: „Es nu vēl
kā nekā. Bet tie krieviņi, izņemot publicistiku un tādus
savus miegainos netīros tēlotajus, kā Gorkiju vaj
Kuprinu, neko vairs nelasa. No skolniekiem viņi tikai
politiķus taisa. Zemnieku dzīvei tādi pavisam nepiemēroti.“

„Ja, bet krieviem ir savs smalkais vakareiropejiskais 
domatajs un klasiķis Puškins, uz kuru dibinaties
viņu nacionalai oficialai skolas izglītibai. Mums latviešiem 
turpretim vēl nav uz ko dibinaties. Mūsu
autodidaktu sastrādatās skolas grāmatas ir pilnas
smagu zemniecisku tēlojumu. Nekur nekādas gara
dzīvibas, vaj domu kustibas! Nekur nekādas labakas
garšas un inteliģences! Tamdēļ ja vēl pats skolotajs
smags un neattīstits, vaj ari vieglprātigs brošurnieks, 
tad bērni no īstās kulturas maz ko nojēdz.
No viņiem iznāk zemes rūķi un kādi nekādi praktiķi, 
bet citadi viņi bez smalkjūtibas un domu pareizibas, 
neapzinigi un neattīstiti. Vācu tautas skola ar
vecajām skolas grāmatam un vācu klasiķiem spēja
attīstit daudz inteliģentakus ļaudis. Piepalīdzeja ari
studeto mācitaju mājas skola un atskola, kas tagad likvidetas. 
Tikai tas bija slikti, ka attīstijās kārklu
vācietiba. Bet tagad - ja vien nāks revolucija,
tad jauniba, jo sevišķi pa Malienu, cik es zinu, 
izvirtīs tīrās masu mežonibās.“

„To jūs, liekas, pareizi uztvēruši.“

Domās Berta salīdzinaja Kaleju un Kreili ar
krievu inteliģentiem, atrazdama, ka zinat pirmejie, likās,
daudz ko zinaja, sevišķi Kalejs, kurš slepenibā viņai
likās talants, bet tik interesants un skaists ari viņš


neprata būt. Tamdēļ klusumā viņa nodomaja citā
reizē ar Kaleju uzņemt pavisam citadu toni. Viņa
nosolijās ar to tikai jokoties, lai viņa domašanā
iedvēstu vairak dzīves sajūtas un gracijas.

Šajā brīdī Kalejs paskatijās viņai sejā un
iesmējās. Vaj viņš nojauta, ko viņa domaja?
Viņai palika silti. Un jautra viņa juta, ka Kalejā
tomēr varetu varbūt iemīleties. Krievijā viņa
daudzos iemīlejās, bet precet viņas tomēr neviens 
neappreceja.

Ak, viņa jau daudz ko bija piedzīvojuse! Piedzīvojuse, 
kā pa sapņiem, iepriekš pavisam neparedzedama, 
kādā postā caur to beidzot būs iemaldijusēs.
Un kas gan viņai vientuļai zemnieku meitenei to visu
būtu varejis iepriekš pasacit? Neviens. Ne vecaki,
ne labu kulturas ieražu zinašana. Visa viņas kultura 
izrādijās par ābeces kulturu, kas sadzīvē
līdzinas nullei. Tagad viņa kaut ko jau nojauta, bet
caur kādiem šausmigiem pazemojumiem un piedzīvojumiem! 
Iedomajoties vien mati slējās gaisā.
Tikai maza daļiņa viņā vairs bija atlikusēs no viņas
jaunibas dvēselesspēka un pašapziņas ...

Tā sarunadamies un ari katrs pie sevis domadami, 
viņi sasniedza olnicu un pa tumsu caur dārzu
sagāja istabā, kur uz galda viņus sagaidija mātes
ceptās pankūkas un tēja.

 
Piektā nodaļa

Notikumi Malienā


Lauku dzīve Āķim jau sen vairs nebija pa prātam. 
Pārciezdams grūtos deviņdesmitos gadus, kad,
pateicoties Eiropas rūpniecibas krīzei un vācu-krievu 
muitas karam, uz visiem zemkopibas produktiem
nokrita cenas uz viszemako, jo sviests maksaja vairs
tikai 20 kapeikas mārciņā, lini 25-30 rubļus birkavā,
bet pērkamās preces un strādnieki jau sadārdzinajās
divkārtigi, - Āķis bija norūdijies gudrs un izveicigs. 
Bet grūtajos gados viņš nebij izputejis, nevis
pateicoties racionelām melioracijam, kuras bija vēl tikai
pasāktas, bet gan caur naivo saimes ļaužu un savu
daudzo iebūviešu un amatnieku darba un maksašanas 
spēju apķērigo izmantošanu. Un tomēr pēdejos 
gados viņam bij vajadzejis pārdot pusinventara,
lai izmaksatu iekrājušos kreditparādus, un ievest
pusgraudniecibu ar biedinošo izredzi, ka būs japāriet
ari uz rentniecibu, lai beigās varbūt pavisam sapītos
parādos, kā tās 4000 latviešu zemnieku mājas, kurām 
īsi priekš revolucijas torgi jau bija izsludinati.
Acumirkli viņam vēl bija kādi nekādi ienākumi, un
Kreilis viņu bija pārliecinajis doties uz pilsētu, kur
viegli varot nodibinat kādu veikalu, vaj ari iestāties
kādos kursos. 

Neraugoties uz saviem trīsdesmit trijiem gadiem,
Āķis sāka ceret tiešam vēl kaut ko nobeigt, piemēram 
kādus mērniecibas kursus, vaj ari nolikt abituriju 
un ietikt universitatē. Savus nodomus viņš
citiem noslēpa, līdz dabuja vēstuli no kāda radinieka, 


kas viņam Rigā solijās izgādat vieglu nodarbošanos, 
lai viņš pie tam varetu apmeklet ari minetos 
kursus. Radinieks solijumu izpildija, un Āķis
tika pieņemts kādā kasē par rakstvedi. Tagad viņš
ņēmās pierunat ari Bertu nebraukt vis vairs uz Krieviju, 
kur pie tam jau plosijās nemieri, bet palikt pie
viņa Rigā, vadot saimniecibu un ari gatavojoties uz
abituriju.

Berta nezinaja, ko darit. Sajūsmas uz mācišanos 
viņai nebija. Krievijā vieta bija diezgan laba,
darba pamaz, tīra dzīve un reizem satiksme ar viņas
dievinato laipno krievu inteliģenci un muižniecibu.
Turpretim pie brāļa viņai bija sagaidams trūkums, 
pretigie virtavas pienākumi, sīvā mācišanās un parastā
ķīvešanās, jo brālis bij zemnieciski stūrgalvigs un
niķigs, tāpat kā viņa zirgs.

Vairakas dienas bija pagājušas, kamēr Berta
Kaleju nebij redzejuse. Viņa sāka sajust, ka to kaut
kas vilka pie Kaleja. Tadēļ viņa, veikli apģērbusēs
un stipri uzbudinata, padoma prasišanas nolūkā devās
uz skolu, ne mātei, ne brālim neko neteikdama. Pa
krūtim viņai vandijās savadas jūtas un iedomas.
Viņa Kaleju ne visai mīleja, jo viņš bija pārak
ideju cilveks, no kura tai diezin kāds labums neatlēca.
Ari pēc izskata viņš nebij tik sabiedrisks un tik smalks,
lai Bertai varetu iepatikties. Bet viņu pievilka savadais 
Kaleja dvēseles spēks un domu patstāviba.
Viņš nepadevās nekādai rubrikacijai, mīleja dabu
un vienadi dziļi interesejās par visiem dzīves un 
kulturas jautajumiem. Viņai ar to nebij garlaicigi. Bez
tam viņai gribejās preceties. Un pie tam viņa tiešam
ari nezinaja, ko lai iesāktu ar brāļa priekšlikumu.
Pašai tai taču bija viena alga, kur un kā? Gribejās 
tikt tikai tur, kur patīkamakas izredzes. Priekš
Rigas viņai sen jau bija nopietnas zimpatijas. Pie
tam ari Kalejs viņai paliktu te aizvien pa rokai. Viņa


taču bija jaunava ar savu pagātni un māceja aprēķinat 
uz to smalkako. Tā viņa steidzigi gāja pa
šauro lauku celiņu, pāriedama no vienas malas uz
otru, pabikstidama ar saules sarga kātiņu čauganajā auzu
laukā un, pārlaizdama acis pār atvērušos skaisto
panoramu, smaidija, reizem iesmiedamās. Viņa juta,
ka kājas vaj pašas skrēja un ka jau sametās stipri
karst. Koķeterijas un jocigu smaidu pilna viņa beidzot
sasniedza skolu. Kaleju ta cereja atrast vienu, jau bija
izdomajuse vārdus, kādiem sasniegt krietnu efektu, bet
par lielako nepatikšanu Kalejs viņu sagaidija kopā ar
Prātnieku, kurš, kā likās, bija nobēdajies, vaj pat
noraudajies. Satikšanās atkal notika nopietna, 
gandrīz vaj sviniga.

Kalejs bija norūpejies dēļ sava drauga, kurš
bij saķildojies ar tēvu un tagad padzīts no mājam.
Iemesls pats par sevi gan niecigs, bet, ievērojot 
toreizejos juku laikus un tēva stūrgalvibu, uz 
izlīgšanu izredzes nebija. Prātnieks pārnesis mājās
kādas proklamacijas, tēvs tās saplosijis, bet dēls 
aizraudamies izskaidrojis savu piekrišanu viņām, un par
to nu vecais, kas jau sendienam cīnijies ar dēlu,
beidzot viņu padzinis. Kalejs bij ieminejies, vaj viņš
nevaretu atvainoties un pielūgties, bet Prātnieks,
kā goda vīrs, locities un noliegt savas domas nemāceja. 
Viņam bija priekšā aģitatora karjera, un to
viņš cereja savienot ar kolportiera uzdevumu. Bet
Kalejam bij jaizgādā piecdesmit rubļi, ar ko iepirkt
pirmo grāmatu nastiņu. Kalejam bija žēl drauga
un viņš nu jutās ari pats rezignets. Bet Bertai
iekšā viltigs smiekliņš sīktin sīca.

„Kas tad jums abiem draugiem noticis? It kā
no bērem pārnākuši !“

Kalejs pasmīneja. Bet Prātnieks, vispār būdams 
valodigas dabas, visā nevainibā sāka savu nelaimi 
izstāstit atkal no gala. Bertai nebija Kaleja daba,


un nostāsts viņā sacēla tikai jo lielaku jautribu.
Viņa Prātniekam nerātni piedāvajās par līdzgājeju, 
jo ari viņai vietas vairs tikpat kā neesot. Bet
tā ka viņa ne mazak varešot panest, tad ari tai vajadzešot 
rubļu piecdesmit. Par laimi brālis jau šajās
pat dienās iestāšoties kādā Rigas kasē un naudas,
visiem būšot diezgan. Varešot atvērt kaut
grāmatbodi un drukatavu, lai drukatu Kreilim 
proklamacijas.

Prātnieks ņēma ļaunā, Kalejs iesmējās. Bet
Berta tiešam sāka attīstit sava brāļa un savu
pašas jaunos nodomus. Prātnieks, nojauzdams ka
Āķiem ne mazakas pārmaiņas un cīņas priekšā,
kļuva jautraks.

Bez tam izrādijās, ka junija vidū tiek iesaukti
rezervisti, un ari Smilģim bij jaaiziet uz Mandžuriju.

Nu bija reize ari Kalejam iedomaties mukt projam 
no laukiem, piemēram, uz Rigu, kura visus 
vilinaja.

Berta apprasijās pēc Kaleja domam brāļa aiziešanas 
lietā. Kalejs pavilcinajies iejautajās: „Vaj
brālis ir jau mēģinajis mācities? “ 

„Ne, mēģinajis gan vēl nav.“

„Vaj tad tas būs iespējams - no arkla taisnā
ceļā uz abituriju un iekšā universitatē ? Pie tam
vēl viņa gados ?“

„Kreilis brālim iestāstijis, ka samācities esot
nieka lieta. Terbatā viens tāds ienācis ari taisni no
arkla, bet pēc desmit gadiem jau atstāts pie 
universitates, kā docents.“

„Priekš Kreiļa jau viss tikai nieki. Bet javaicā,
vaj viņš pats kādreiz nobeigs savu medicinu? Varbūt
viņam kāds nodoms ar jūsu brāli ?“

Berta par pēdejo varbūtibu tikai izbrīnejās.

„Tad jau, brālim ari ar mani būs kāds nodoms !“
viņa iesmējās.
 

„Kreilis, man liekas, uz visu ko gatavs. Kādus 
līdzekļus viņš gan nevaretu attaisnot savu kolektivo 
mērķu sasniegšanai? Jakaļ taču, kamēr
karsts ... Bet brāli jūs pate labak pazīstiet.“

„Viņš taču negribēs mani pataisit tikai par
savu ķēkšu !“ Berta iesaucās.

Kalejs apklusa. Viņš baiļojās pārak tāļu
aizdomaties. Bez tam, ja viņš liegtu, Berta varetu
iedomaties, ka viņš, kas pats nav studejis, brāli
apskauž. Tamdēļ nepiekrītoši neizteicās.

„Neiespējama pasaulē jau neka nav. Viss atkarasies 
no jūsu gara un gribas spēkiem,“ viņš piebilda.

„Man nu gan nav ne pirmo, ne otro.“

„Un tomēr ceriet ?“

„Man ir patiesibā vienalga. Es taču pazaudeju 
tikai tagadejo vietu Krievijā. Domaju, ka derēs
nobaudit ari no Rigas dzīves ...“

Kalejs viņai nepiekrist negribeja. Un viņi atkal
piegriezās Prātniekam. Kalejs vareja Prātniekam
no vajadzigās naudas aizdot tikai pusi, otrā puse bij
jaizgalvo no Āķa. Tamdēļ drīz vien ar Kaleja
izrakstitu zīmi Prātnieks Bertai aizgāja līdzi uz
Āķiem.

Kalejs, viens palicis, juta, ka Riga tiešam
projam vilka ari viņu. Kas gan bija viņa biblioteka,
salīdzinot ar Rigas pilsētas biblioteku? Kādas grāmatas 
tur nebij dabujamas ?! - Rigā pārak grūta
dzīves cīņa ? Varbūt viņš nemaz vairs nepietiks 
pie grāmatu studešanas ? Jo te mazakais svētdienas, 
svētki un vasaras pieder pašam ? ... Bet
Riga pilna kulturelas atmosferas. Izglītiba nevien
grāmatās, bet ari teatros, gleznu izstādēs, koncertos,
labakā sabiedribā. - Vaj tikai lielpilsētas drudžainajam 
dzīves tempam varēs piemēroties viņa laucinieciskie nervi? 
Ne par velti tur tik daudz neirasteniķu. 
Un ne par velti lielpilsētnieki izmirstot jau ceturtā 


augumā. Pilsētnieks taču ir kā ātri uzplaukstošs 
zieds, kuram uz vietas seko vārigi, daiļi augļi,
bet vaj pats koks tūliņ ari nenovīstē ? Turpretim
laucinieku dzīves koks zied neuzkrītošiem ziediem,
nes cietus meža augļus un zaļo ilgi. Un vaj zocialisms 
ari nebija koks ar ātri ziedošiem ziediem un
aizvītušiem augļiem, kurš barojās tikai no 
pastāvigiem laukstrādnieku pieplūdiem ? ... Ja, Kalejā
slēpās ari stipras tendences palikt uz laukiem. Kaut
būtu iespējams pilsētas intensivo gara dzīvi un
kulturas bagatibas savienot ar lauku klusumu un veseligo 
patīkamibu! Bet to spēja tikai bagatnieki, kas
visu ko spēj. Savā ziņā ari varbūt Āķi, tikai ne
viņš, kam pilsētā, likās, būtu jaiejūdzas mūžigā
uzturas cīņā... Un tomēr viņam vajadzeja reiz tikt
uz Rigu. Jo kas gan ta uz laukiem par kulturu, kura
tikai pa pastu pienāca? Lai viņu sajustu un saprastu,
viņā vajadzeja dzīvot. Un kaut gan Rigā viņam
solijās tikai nomaļu un mazpilsoņu īstās kulturas karikatura, 
tomēr bija laimigie, kuriem vēlak izdevās
iedziļinaties ari īstās kulturas atmosſerā.

Kalejs nevareja atkratities no šiem jautajumiem.
Tie jo bieži krimta viņam iekšas, kā Ceisa ērglis
Prometejam, tiklīdz viņš tajos iedomajās. Kļūt
par Ceisu - par abzoluto pilnibu abzolutā brīvibā - 
viņš nevareja, bet kā viss nepilnigais tamdēļ jo
bieži vien cieta elliškas mokas, viss viena asiņojoša 
vāts. Cieta bezmērķigi un nevajadzigi, baididamies 
sev un citiem palikt par slogu. Jo cik daudz
nebij romantiķu, kas no šām sāpem vien barojās!...
Kalejs tomēr tādus neiegādajās starp saviem skaidrajiem 
klasiķiem. Kā Puškins smējās par visiem
Rüchelbekeriem līdz pat Viktoram Igo, tā ari Heine
par visiem Tiekiem, Novalisiem un Hofmaņiem. Šo
murgotaju un sapņotaju vidū dzīvi jūtigā domataja
prātam bija vaj janosmok. Romantiķus tikai tad viņš


vareja ciest, kad tie, pārvērzdami savus sapņus
dzīvē, konkretejās un parādijās ietverti stigrās formās, 
kā viņa iemīļotais Ovids, vaj Alfreds Müsē,
Heine, vaj Ļermontovs. Sievišķigā saguruma mirkļos
viņš tad remdejās pie viņu maigo sajūtu un iedomu
dailes. Bet tiklīdz jutās dzīvibas un varonibas pilns
viņam slāpa Iliadas un Odisejas, Rolanda un Zigfrida 
teiku spēcigā ritma, vaj Ģetes un Dantes dziļās
gudribas ...

Pamazam novaldidamies, Kalejs atguva pazaudeto 
dvēseles mieru. Dvēsele taču bija viens savads, 
brīnišķigs avots. Te viņa izsīka, te no jauna
pārpildijās. Ne daba, ne kultura ar dvēseli nevareja
līdzinaties. Viņa visu iznesa uz sava kamieša. Bez
viņas daba sasmaga rupjibās, bet kultura iznīka garšas 
lietiņās. Un ar saviļņota, gudra bērna zilajām
acim Kalejs, skatidamies savā istabā, redzeja vairak
iekšā sevī, nekā ārup. Izdomajis savu domajumu,
viņš tukšos sapņos aizklīst tomēr kaunejās un labak 
ķērās atkal pie kādas grāmatas, vaj skolas darba.

Te pie loga Kalejs ieraudzija Akotiņu. Viņam
bij nelaba, skolnieciska ieraža pirms pieklaudzinašanas 
pielikt seju ar plaukstām pie loga rūts, lai redzetu,
vaj saimnieks mājās. Šās plaukstas pie Akotiņa
galvas, kā divas garas ausis, vispirms mēdza paziņot
par viņa ierašanos. Bet šoreiz blakus viņam stāveja 
vēl kāds pasvešs, pabiezs brunets, mērniekskolas 
skolnieks. Pēc tam viņi pieklauveja, un 
Kalejs ielaida.

Akotiņš jau pa laikam runaja tikai par politiku.
Kalejs sagaidija atkal ko jaunu. Ari svešais, vārdā
Babans, ar savu pārmērigo nopietnibu, likās, neka
laba nesolija ... Kalejam vispirms bij japaraksta peticija,
kuru diezgan prātigi bija sastādijuse vietejā
pagasta sapulce. To viņš ari izdarija. Bet pēc tam
tika likta priekšā demonstracija baznicā pie kam Kalejam


dievkalpojuma beigās būtu jauzņem uz ērģelem:
„Mostaties, jūs, darba ļaudis.“

No nepatikšanas Kalejs neviļus saviebās.

„Kas ar to būs panākts?“ viņš asi iesaucās.

„Tagad taču visur tā tiek darits,“ Akotiņš
iemeta; „vaj lai mēs pakaļā paliekam? Jau tā mēs
pirmo maiju esam nokavejuši.“

„Par ko tad lai nepaliekam pakaļā?“ Kalejs
pabrīnejās.

„Ak, jūs atkal ejat pret laika garu!“ Akotiņš
iebrēcās un karsti turpinaja: „Jamodina taču reiz
ļaudīs īgnums pret muižniecibas rokas puisi.“

Akotiņa biedrs, mērnieks, pasmaidija. Viņš
nebij vairs jaunais. Iepriekš mērniekskolas nobeigšanas, 
viņš pats uz savu roku bija nolicis skolotaja
eksamenu un dažus gadus kādā pagastskolā sabijis
par skolotaju. Viņš izskatijās gan parobusts, bet diezgan 
zimpatisks un pārliecinats.

„Kas tad ar to būs panākts?“ Kalejs atkal
iejautajās.

„Ak Dievs ! Jūs taču ziniet: nu jauzbudina
ļaudis pret mācitaju, pret muižniecibu, pret valdibu,
pret Dievu, pret visu pasaules kārtibu. Citadi tak
neko nevar iesākt !“ Akotiņš nepacietigi atrefereja.

„Es pazīstu šos demagoģiskos paņēmienus un
nicinu,“ Kalejs asi pārtrauca. „Bez tam es te peticijā 
padevigi lūdzu valdibu pēc reformam, te atkal
svētdien man tai japiedraud ar demonstraciju.“

„Mēs lūdzam, bet ja nedod, vajag ņemt, -
tas taču tik vienkārši.“

„Bet reizē lūgt un piedraudet taču nevar.“

„Mēs valdibai vairs neuzticamies !“ Babans
skaidrojās.

„Kamdēļ tad lūgt?“

„Ta lūdzeja jau patiesibā ir pagasta sapulce.“


„Bet mēs taču visi trīs esam parakstjušies !“
Kalejs uzbudinajās.

„Ah, nu tas tak viena alga, kā troksni sataisit !“
Akotiņš nevareja vairs izturet. 

„Ne, mīļie ! Es kategoriski atteicos tādā veidā
cīnities !“

„Jūs esiet sauss formalists, klasiķis, vairak nekas !“
Akotiņš iesaucās, ar acim zibeņus mezdams. “

Bet Babans pastomijies atvainojās, ka tiešam
diezin cik korekti viņi neesot bijuši. Kalejs savu
vārdu lai, izstrīpojot.

„Vārdu izstrīpot es varu, bet piecās minutēs
pārvērsties no lūdzeja par apdraudetaju - man tas
riebjas, jo viltus man riebjas vēl vairak, kā varmācibas.“ 
Un vienā laidā turpinaja, uztraukdamies
aizvien vairak: „Vaj tad dodot Dievam, kas Dievam, 
un ķeizaram kas ķeizaram pienākas, nevar cīnities 
dēļ politiskām tiesibam? Kamdēļ ļaudis uztraukt,
demoralizet un iebiedet, ja var vēl pārliecinat un
apvienot? Te viņi iekarsīs un aizrausies, te atkal
atsals un mūs pašus nodos. Iznāks tikai viena
liela acumirkliga demonstracija. Tauta, kas aiz pārliecibas 
gadiem ilgi nespēj cīnities pēc tiesibam, nav
nemaz nogatavojusēs priekš tām. Vēsturē gan ir
bijušas varmācigas, mežonigas revolucijas, bet ir
valstis, kas attīstijušās ari bez revolucijam. Ko
Francija iekaroja ar teroru, to vaj visu atkal pazaudeja
un tikai pēc 25 gadu ilgas asins izliešanas pa daļai
atpakaļ atdabuja. Bet Anglija tikpat daudz panākuse
mierigas evolucijas ceļā. Katrai valstij un tautai
taču savs temperaments. Latvietis pēc savas dabas 
un vēstures nekad nav bijis īsts revolucionars,
drīzak jau tad viņam ir padevusēs nodeveja loma, jo
visas mūsu zemnieku kustibas ir beigušās bēdigi,
ar nodevibu un sodiem. Savai dabai nepiemērotos
apstākļos latvietis pret sevi varēs modinat tikai riebumu. 


Muižnieki pēc ilggadejiem piedzīvojumiem
zin, ka viņiem nekas nav vairak pa rokai, kā kad zemnieki 
sākuši pretoties valdibai. Viņi tad valdibu
ņemas aizstāvet un beidzot saņem atalgojumu, bet mēs -
sodu. Vaj ta nava vislielakā mūsu nemiernieku
neapdomiba: aiz darbibas un slavas kāres skriet
priekšgalā krievu nemieriem? Mēs taču viņu
neiztaisisim, jo viņiem būs neaprēķinamais krievu
temperamentks. Kā krievi taisis savu revoluciju, to
mēs vēl nezinam, par to mums jabūt nomodā. Jeb
ar iedomadamies, ka viņi ir tas pats, kas mēs, latvieši 
ieskries šausmigās lamatās.“

„Nu, tad būs jaiztiek bez jums !“ Babans mierigi, 
bet pazemigi piebilda.

„Ne, musinat es nevaru. Tam ir pretim visa
mana daba.“

Gan Akotiņš sirdijās, bet Babans vairs tikai
novēroja, cik tāļu Kalejs tomēr varetu noderet, jo
uzticibu jau viņš bez šaubam modinaja.

Babans nebija, kā Kreilis, uzklīdis. Viņš bija
no vietejiem. Par Kaleja nopelniem vietejā draudzē
viņš zinaja visu. Priekš dažiem gadiem, atminejās,
uz īsu roku pat iepazinies ar Kaleju. Bet dzimtenē
viņš nedzīvoja, jo pa vasaru palika Krievijā praktikā. 
Nupat viņš bija nobeidzis mērniekskolu. Un
no zocialdemokratiem bij atkomandets par galveno vietejo 
organizaciju vaditaju. Bet to viņš nevienam
nezinatajam neatklāja un to nezinaja ari Kalejs, kas
slepeno pulciņu vairs neapmekleja. Babans bija vienkāršs, 
norūdits vīrs, ar drošu pozitivu raksturu.
Labs runatajs un sirsnigs, bet nepārsteidzigs cilveks.
Jo bieži viņā modās šaubas, bet viņš ievēroja
disciplinas prasijumus un bez ierunas padevās visiem
centralkomitejas rīkojumiem, kuras pavedieni sateceja
apdāvinatā enciklopedista Asaru Jāņa rokās. Pēdejais 
jo smalki pārzinaja franču revoluciju un rīkojās


saziņā ar Krievijas organizacijam. Bet pašpiedzīvojumu 
un paša domu viņam vēl nebija. Viss svārstijās 
tikai ap vienu, kas kuru uzvarēs? Vājakais tad
pazaudēs savas tiesibas. Latviešiem pašiem savu
īpatneju domu un politikas pat nedrīksteja būt, kaut
gan visa latvietibas manta tika mesta uz nemieru
sārta. Asara parole bija: „Ko negrib dot, to vajag
ņemt!“ Un skaneja tikpat kategoriski, kā melnsimtnieku:
„Nost ar revoluciju!" vaj franču Sen-Žista un
Robezpjera: „morale un terors !“ Kalejs, kurš domās
īsi un aši visas konzekvences noveda līdz galam,
šajā juceklī tā ij nevareja iedzīvoties. Bet Babans
palika par uzticamu ieroci Asaru Jāņa rokās, tāpat
kā simtiem un tūkstošiem citu.

Pamazam nemieri sāka pieņemt savu tīpisko
raksturu, bet provincē diezgan smiekligu. Vispirms notika 
demonstracijas luteraņu baznicās. Saziņā ar vietejām 
organizacijam ieradās kāds saorganizets pabailigs
pulciņš no svešurienes, kur jau bija notikušas līdzigas 
demonstracijas, un kad beidzās dievkalpošana,
sāka vilkt baznicas meldijā: „Mostaties, jūs, darba
ļaudis,“ vaj citu kādu dziemu. Kad dziesma bija nodziedata, 
tad pēc ilgas stomišanās tika uzbīdits kancelē 
kāds nomaskots nobaidijies runatajs. Ja tam pašam 
nebij ko teikt, tad tika kaut kas nolasits, piemēram 
Gapona vēstules. Pēc tam sarīkoja gājienu
uz mācitaja muižu. Pašu mācitaju piespieda iet
priekšā ar sarkano karogu un dziedat līdzi. Vēlak
notika mītiņš mežā un tika izdalitas proklamacijas.

Gluži tādā pat kārtā notika ari vietejā demonstracija. 
Mācitajs, kas bija tāļu pazīstams ar savu
formalismu un pedantismu, visadi piezobots, pabīdits
un pabikstits, beidzot tomēr bija ķēries pie karoga un
to nesis. Kalejs, kam bija iešana pa ceļam, nelielā
atstatumā gāja vaļejām rokam. Mācitajs piesolija
karogu viņam, bet Kalejs, pasmaidijis, nostostijās: „Kamdēļ 


tad es lai nesu? Es taču tāpat kā jūs nepiederu 
ne pie zocialistiem, ne pie savienibniekiem.“ Ļaudis, 
dzirdot viņus tā paklusam sarunajamies, skaļi un
gārdi smējās. Ko Kalejam, kuru cienija un mīleja,
piedeva, to mācitajam, kurš ietiepigi pretojās katrai
brīvakai domai, uzlika par pienākumu.

Pēc demonstracijas baznicā, vietejā miesta muižas 
rijās ievietoja simts kazaku. No šejienes kazaki,
sava oficiera un goda pristavu pavaditi, - kuros labprātigi 
iestājās ap piecdesmit muižnieku un Rigas apriņķī 
vien ap trīsdesmit vācu studentu-korporeļu, - pa
visiem lielceļiem mēdza jādelet uz apkārtejām muižam, 
kur jau mitinajās lielaki vaj mazaki lielgruntnieku 
ievesti čerkesu pulciņi.

Tomēr nekādas seviškas sadursmes minetā apvidū 
nenotika. Kazaki izjauca vienu otru ļaužu sapulciti, 
vienu otru ģimenes godu, bet nemiernieki nolaupija 
meža sargiem pa flintei, izlaupija Trampedacha
muižiņu un bija mēģinajuši nodedzinat monopolbodi.

Decembra sākumā ari šajā apvidū ieklīda ziņa
par melnās sotņas ierašanos, kura nedaudzās dienās
sacēla kājās un apbruņoja par kaujas gataviem sirotajiem 
visu zemniecibu.

Šitais bija pēdejais, vislielakais nemieru vilnis, 
kurš krita uz decembra sākumu. Pirmais, kas
izlauzās 10. oktobrī, kad Krievijā tika pasludinats ģeneralstreiks, 
kurš aptvēra visus dzelzsceļus, fabrikas, tipografijas, 
tramvajus, bankas, kantorus u. t. t., Buligina
sestā augusta Valsts Domi, ar padomdevejas tiesibam,
pārvērta par vēlako grafa Vittes jeb 17. oktobra
Valsts Domi, ar likumdevejas tiesibam, uz pietiekoši
plašiem vēletaju pamatiem. Bet šis pirmā viļņa
panākums, kas vareja apmierinat videjās mantigās
šķiras, neapmierinaja vēl radikalo savienibnieku un
zocialdemokratu, kuri tūliņ 17. oktobra naktī nosprieda
cīnities tāļak: pēc pilnigas amnestijas pasludinašanas, 


apsardzibas atcelšanas, satversmes sapulces sasaukšanas 
un demokratiskas republikas nodibinašanas, kā
līdzekļa tāļakai zocialistiskai cīņai. Protams, ka vēsture 
tādu lēcienu nesodita nekad vēl nav taisijuse.
Zemako šķiru kategoriskā cīņas gataviba izsauca jo
spēcigu pretrevolucijas vilni pa visu Krieviju, ar
reakcijas briesmu darbiem pret radikalajām zemstem, studentiem 
un žīdiem, piemēram Tverā, Tomskā,
Odesā, Kijevā, vietām piedaloties ari vecās iekārtas
policijai, bet vecā tīpa gubernatoriem paliekot bezdarbibā.

Galejā kreisā un galejā labā spārna visasiņainakās 
cīņas gataviba, kurai nevareja paredzet gala, kā
valdibu, tā zemstes un pilsētu valdes pamudinaja uz
tuvošanos. Uz grafa Vittes priekšlikumu tika atlaisti 
ap divdesmitpieci galvenie reakcionarakie centralās
valdibas priekšstāvji, tika projektets atlaist tikpat
daudz gubernatoru, tika dotas preses un sapulču brīvibas, 
un projektets ministru kabinets, sastāvošs no
vispārcienijamiem zemstu un pilsētas valžu darbiniekiem.

Bet centra partija nebij vēl tik stipra, lai apmierinatu 
iekaisušos reakcionarus un radikaļus, kuriem
slāpa izmērot spēkus nevis garigā cīņā uz vēsturisku 
piedzīvojumu pamata, bet ar ieročiem rokā.
Centrs, kas varetu atbalstities tikai uz Valsts Domi,
kuras sasaukšanu kaveja galejās partijas, izjuka. 
Jaunieceltais ministru padomes priekšnieks grafs Vitte,
izdevis brīvās preses likumus, iegāja Ziemas pilī,
bet iekšlietu ministris Durnovo prasija vispirms 
galigu nemierigo elementu nomierinašanu, lai tad varetu
stāties pie pasludinatām Valsts Domes vēlešanam.
Nemiernieki, jau līdz galam izmantojuši strādnieku
streikošanas spējas, griezās pie Krievijas tumšajām
zemnieku masam, lai saceltu šausmigos agrarnemierus.


Iesākās jukas, kurām pat visgudrakie nevareja gala
paredzet.

Ar valdibas piekrišanu jau visu novembri uz
laukiem tika noturetas ļaužu sapulces, visvairak 
pagastnamos, lai ļaudis apspriestu savas vajadzibas un 
noskaidrotu jauniegūtās tiesibas, bet ap novembra beigam,
pateicoties zocialistu sasauktajiem kongresiem, daudzās
vietās tika patvaļigi savēletas jaunas pagastvaldes.
Decembrim tuvojoties, pēkšņi izplatijās baumas par
melno sotņu. Ari Vidzemes Malienes apgabalā, par
kuru še runa, nāca ziņa pēc ziņas, ka no dienvidiem
tuvojoties sotņa, kas nodedzinot mājas, izkaujot ļaudis,
izvarojot sievietes, noslaktejot pat skolas bērnus un
neesot vairs necik tāļu. Kalejs līdz pat pēdejai
ziņai bij turejies savmaļš, visu notiekošo tikai ziņkārigi 
novērodams, paklausidams savai sirdsapziņai
un vadidamies no kulturas apgaismotā prāta. Viņš
lasija visu, ko tajās dienās vareja sadabut, satikās ar
organizaciju biedriem, bija klāt ari pie lielajām tautas
sapulcem, bet nekur neslēpa savu personigo domu par
tekošajiem notikumiem. Eksaltetie organizaciju biedri,
kā Akotiņš, brīžiem viņam uzbruka, piedraudedami
pat ar brauniņiem, bet Kalejs vaļsirdigi smējās par
visām mulķibam, kur vien tādas atrada, ieteikdams
rīkoties tomēr tikai pēc sirdsapziņas, vietejiem apstākļiem, 
nepaasinat cīņas bez vajadzibas un neaizmaldities 
pārmērigās fantazijās, jo vairak par konstitucionelu 
Valsts Domi Krievijai, pēc viņa domam, vēl
neka nebij vajadzigs. Izskaidrodams visas iespējamibas, 
viņš paralizeja iluzijas un tumšos masas instinktus, 
tā ka aģitatoriem beidzot bij jauzstājas tikai ar
skaidriem, lietišķiem priekšlikumiem, nevis ar izdomatiem 
musinajumiem, uz kuriem jo sevišķi kārs bija
Akotiņš, bet pārak pieļāvigs ari Babans. Reizem
uz īsu laiciņu iemaldijās ari Kreilis, kas, lielo 
panākumu sajūsminats, no tīrajiem zocialdemokratiem bija


pārgājis karstajos teroristos un musinaja ar varas
darbiem nemierus novest līdz kulminacijai. Panākumi 
viņu bij padarijuši par iedomigu, viņš rīkojās
kā īsts diktators, tautas sapulcēs ar varu piespiezdams
pieņemt viņa rezolucijas un pretiniekus dažadi nolamadams, 
vaj tiem pie deguna paceldams brauningu.
Nevienam nevareja ienākt prātā, ka Kreilis kādreiz
ko labaku būtu mācijies. Pie Kaleja viņš nerādijās, 
visvairak nodevās tumšajām kaujas organizacijam 
un ar sievietem, garam ejot, dzina nepieklājigus
jokus, slavedams brīvibu uz visām kantem. Visu to
Kalejs nosodija, uzstājās pret viņu ari sapulcēs un 
nodievojās sevī viņa pārmēribas paralizet. Bet tajā
apgabalā neko nepanācis, Kreilis drīz vien aizklīda
uz tumšakiem Malienes stūriem, piebāzies pilns ar
revolveriem, patronam un bumbam, kā pats nelabais.
Bet te uznāca nospiedoši pārliecinošas ziņas par
melno sotņu, un Kalejs ari pats bija pazaudejis galvu.

Nāca ziņa pēc ziņas. Beidzot atskrēja ari lēnais 
Tiltiņš, kurš vienigais no senajiem Kaleja
biedriem bija vēl uz laukiem palicis. Līdzās viņam
piejāja jāšus ari kāds amatnieks, vārdā Zaķits,
no draudzes otras malas, kuram bija uzdots izdibinat
patiesibu par šo sotņas lietu. Zaķits griezās pie draudzes 
skolotaja Kaleja. Bet ko Kalejs vareja zinat?
Veselais prāts runaja pretim, bet ziņa pakaļ ziņai -
vienas un tās pašas no dažadiem dienvid-vakaru
apvidiem - nenāca taču bez iemesla. Kalejs no
savas Minto „Loģikas“ gan zinaja, ka pietiek pusstundas, 
lai kāda iedoma, skrejot no mutes uz muti, izveidotos 
par pilnigi ticamu skaidru un kategorisku
teiku. Bet viņa vareja tikt izdomata un palaista ari
tīši. Beidzot viņai taču vareja būt ari savi
reali pamati. Vispirms nāca prātā Odesas, Kišiņevas 
un citas Krievijas melnās sotņas. Bet
dzelzsceļi streikoja, tā tad braucejus streikotaji jo viegli
 

vareja apturet, izjaucot sliedes. Rigas zelbstšucnieku
nebija daudz un viņi apsargaja pašus ridziniekus un
bankas. Latviešos turpretim no kādas melnās sotņas
nevareja būt ne runas. Bet varbūt bij apvienojusēs 
muižnieciba ar visiem saviem miesas sargiem
un ļāvusēs aizrauties uz sistematisku, iznīcinošu 
galigu cīņu? Kalejs atminejās, ka pat vishumanakajā
republikā senajā Grieķijā, tūliņ pēc dieviškā Perikļa 
nāves sākās tik iznīcinošas iekšejas cīņas
starp aristokratiem un demokratiem, ka tika apkautas un
noslaucitas no zemes virsas veselas pilsētas. Tāpat
rīkojās Francijā izsmalcinato enciklopedistu piekriteji un
pretinieki 1793. gadā, vieni otrus ģiljotinedami, 
noslaucidami no zemes virsus tik milzigas pilsētas, kā
Lionu, Marseļu, Tulonu, un iznīcinadami veselus
apgabalus, kā piemēram Vandeju. Viss bija iespējams! 
Bet vareja jau ari tāds Kreilis izlaist tukšas
baumas, lai visus mierigos ļaudis apbruņotu, sadzītu
uz lielceļiem un tad sakūditu uz muižu izlaupišanu
un viņu īpašnieku Bartolomeja nakti. Par saldās
atriebibas tiesibam tika jau pat avizēs rakstits.

Pamazam pie draudzes skolas sāka sarasties aizvien 
vairak ļaužu; viņi nāca pa nosnigušiem ceļiem, 
pa tīrumiem: vieniem bija bises pār pleciem,
otriem cirvji aiz jostas vaj rokās, trešiem sakumi vaj
tikai nūjas un sētas mieti. Viņi aprunajās ar Tiltiņu 
un Zaķiti, un beidzot tika atvests zirgs ari Kalejam, 
tāpat kā svešajam amatniekam, kurš teicās jo
smalki pazīstam visus lielceļus. Un Kalejs ar Zaķiti
aizjāja uz dienvid-vakariem meklet pēc šo ziņu
pirmiemesla.

 
Sestā nodaļa

Melnā sotņa


Bija klusa un mīksta ziemas nakts. Nesen kā
zeme bija uzsaluse un tagad uzkritis plāns sniedziņš.
Pie debess spīdeja šaurs mēneša loks, bet pa
apakšu tumšajām zvaigžņotām debesim gāja sīki,
čumuraini padebeši, mezdami lejā mīkstā sniegā nemierigas 
ēnas. Kur vien Kalejs ar Zaķiti jāja,
visur kustejās apbruņotu ļaužu pulki. Sastapdami
jātniekus, viņi tos savadās dobjās balsīs apsauca.
Pie lielakām sapulces vietam, kā pie pagastnamiem,
skolam un krogiem, bij saradies simtiem ļaužu. Tur
jau bija savi izvēletie izzinataji un noteiceji, 
kas stājās viņiem ceļā, sīki viņus iztaujaja, kas viņi, no 
kurienes, uz kurieni un kādā nolūkā devušies? Daži,
kas nepazina, iedomajās viņus par spiegiem, dzīrās
apcietinat un visā nopietnibā piedraudeja pat ar nāvi,
ja nerunašot patiesibas. Un Kalejam likās, ka viņš
pieskāries visdziļakām un mistiskakajām tautas dvēseles 
stīgam. Gluži tādām, likās, vajadzeja būt
ari tūkstoš gadus atpakaļ latviešu kara bailem, kad
tuvojās leišu vaj igauņu sirotaji, kā to kronisti Indriķis 
un Alupeke aprakstijuši. Gan izmainijās ārejie
dzīves apstākļi un ikreizejas inteliģences dvēseles
dzīve, bet apakšejo šķiru gars, tautas gars palika
viens un tas pats cauri gadusimteņiem. Visas zocialās 
organizacijas, likās, bija izkusušas tautas masā,
vadoņi nozuduši un apjukuši, jo ļāvās paši vadities 
no ļaužu bariem. Kustiba bija izslīdejuse no
apzinigām rokam, palikuse šausmiga, elementara, bez

 
zinama mērķa, kurai visiem gribejās tikai uzticeties un
gaidit, lai teic pate tauta savu vārdu. Tamlīdzigs
reibonis bija aptvēris ari Rigas centralo organizaciju
vadoņus, kad divi simti tūkstoši ļaužu devās uz
Lēģerlauku un Grīziņkalnu. Visas domas viņiem
bija kā nozudušas, un pats Asaru Jānis palika tikai
par sajūsminatu feļetonistu.

Sapulcejušies čalodami dalijās mazakos pulciņos, 
paši no sava vidus izvēlejās desmitniekus,
kuri lai sazinatos un rīkotos kopeji. Tomēr disciplinas 
nekādas nebija. Tāpat kā dziļā senatnē, nekāda
centrala vaditaja neradās. Viens otrs no pulciņa, vaj
ari viss pulciņš te patvaļigi nozuda, te atkal no jauna
sastādijās. Pieradās klāt ari pulciņi no attālakiem
apvidiem, lai tūliņ atkal nozustu. Vareja vēl redzet
aizdiedzam ari pa atsevišķam čerkesu pulciņam, kuri
bij nošķīrušies no pārejiem un nobijušies no
tādiem ļaužu uzplūdiem, kaut gan pēdejie, kā ieroču 
sen vairs necilajuši, ne mazak bijās no šiem
niecigajiem pulciņiem, kuru lodes sniedza verstem tālu
un bija nāvigas. Vareja tikai ievaideties un saļimt,
kā sapnī. Tumši spokainajā naktī notika itin kā kāda
likteņa griba. Katrs cilveciņš stāveja kā kails vaigu
vaigā ar zemes māti un dievibu bez kāda cita apsarga.

Kalejs vispirms mekleja pēc vietejās policijas,
pēc sava paziņas pristava, lai rīkotos, ja iespējams,
kopeji pret gaidamo sotņu. Bet iejājuši muižā,
viņi pili atrada tumšu un noslēgtu. Pats apaļais
Gubas tēvs, tagad laipns un pazemigs, izteceja no
sava ērbeģa Kalejam pretī un izskaidroja, ka pristavs
ar visu ģimeni aizbraucis uz kādu attāļaku muižu,
kur muižnieki nolēmuši sapulceties zem landmaršala
vadibas. Tur tad laikam esot sapulcejušies ari viņu
miesas sargi. Iznāca ari citi Gubas piederigie, kas
vispirms bija redzami tikai pie logiem. Kalpone, vēl
vairak nobaiļojusēs par kungiem, vaļsirdigi pastāstija,


ka viņi esot nolēmuši pavadit nakti bez miega. Katram 
esot pa ierocim. Ja sotņa līdišot pa logiem, tad
šaušot ar lodem, duršot ar dakšam, bēršot pelnus 
acīs un liešot ar vārošu ūdeni. Gubas mammai 
bija rokās milziga nūja un kaut ko aiz muguras
slēpa ari abas jaunkundzes. Bet vislielakās bailes bija
pārdzīvojis pats Gubas tēvs, kurš bij izskraidijis
visus dārza galus, mekledams kur ierakt no bankas
izņemto zelta naudu un vērtspapirus, kuriem gan vairs
maz vien kas ticeja, jo bija sagaidams rentejas bankrots.
Uzpūtigā lauku inteliģence ari bija izkususe tautā.

Uz to pašu pusi, kur aizjājis pristavs, tagad
bij jajāj ari Kalejam ar Zaķiti. Kāda tālaka apvida
mežmalā viņi uzjāja mītiņam, kur runaja kāds no
apzinigajiem. Viņus aptureja un aizveda pie runataja.
Kalejs dabuja no „apzinigā“ zīmi, lai varetu doties
tālak. Ari te visi gaidija uz melnās sotņas parādišanos. 
Aģitators musinaja, ka ši sotņa nav nekas
cits, kā muižnieki un kazaki. Un kamēr runatajs runaja, 
klausitaji sajūsminati cilaja ieročus un slaistija
nūjas, bet tiklīdz apklusa, viens otrs laida ļekatas
projam. Te jau visspilgtak parādijās latvieša daba:
katrs par sevi un Dievs par visiem. Savrupejās mājās 
vieniem palikt bija bail, katrs mekleja glābiņu lielakā 
kopibā, bet tiklīdz bij jauzņemas atbildiba par
kopibas lietu, katrs rāvās savrupeji, lai apsargatu tikai
savas paša mājas. Nebij savstarpejas ticibas un
uzticibas. Tāda auga tikai pilsētās vecakajās pilsoņu
biedribās un ſabriku darbnicās. Tikai tur radās vieniba 
un politisks tautas spēks, bet uz laukiem valdija
nespēks, un kopibas jūtas bija vājas.

Kalejs atrada, ka pie ļaudim velti taujat pēc
ziņas pirmavota par melno sotņu. Ši ziņa laikam
koncentriskiem, riņķiem izplatijās pa visu guberņu.
Viņš lika priekšā Zaķitim jāt taisni uz mineto muižu, 
kur bija savilkti ari valdibas spēki, un lūkot


izzinat kaut ko no sava rajona pristava, ja tas tur vēl
atrastos. Bet Zaķits nobāleja, tikai iedomajoties
vien, ka varetu krist kazaku rokās. Vienkārt, no kungiem 
viņam vispāri bija bail, otrkārt, viņu vareja
vienkārši nošaut, jo viņš atzinās, ka neesot bez
vainas: viņš lūk vadijis kāda monopola nodedzinašanu 
un ņēmis dalibu pie demonstracijam, kaut gan
neviena ieroča, izņemot adatu, vēl neesot turejis
rokā. (Izrādijās, ka Zaķits bija drēbnieks). Senak
viņš vēl pamedijis zaķus kopā ar draugiem oberģeģeriem, 
bet kamēr apprecejies un dzīvojot pats savā
būdiņā ar sievu un četriem bērniem, vienigais
prieks, ko viņš sev atļaujot, esot - piedalities par
komiķi lauku teatros un iedzert pa retam šņabitim.
Kalejs tomēr viņu sadūšinaja un tie abi aizrikšoja.

Te viņi pēkšņi sev priekšā izdzirda norībam
dažus šāvienus. Ari zeme duneja un dipeja. 
Instinktivi viņi no lielceļa iemuka mežā. Taī pašā
acumirklī viņiem nolejš garām aizrikšoja kazaku sotņa.
Zaķitim rokas lēktin lēca, ari Kalejs bija notvīcis,
kad tie atkal viens otram vaigā ieskatijās. „Dieva
laime, ka paguvām laikā tikt no ceļa!“ Zaķits, zobus
dudinadams, gandrīz skaļi iečukstejas. Viņam prātā
bija būda un četri mazie bērni, kuriem tas vienigais 
apgādnieks. Sirdi sažņaudza tādas sāpes, ka
acis pieskrēja asaram, un tūliņ kā dundurs viņš bija
gatavs mukt silā, pamest zirgu, cīnities un brist pa
purviem viens, lai tikai dzīvs tiktu atkal pie savejiem. 
Tad lai nāktu melnā sotņa, vaj cits kas: ja
mirtu, mirtu aizstāvedams pats savu miesu un asini.
No ta viņam nebij bail ... Kad Kalejs viņu mudinaja
jāt tālak, Zaķits galigi atteicās. Muiža nebija
vairs tāļu, viņš solijās uzgaidit Kaleju turpat silā.
Tamdēļ tālak jāja Kalejs viens pats, kam, kā Zaķits
izteicās, viena galva - viena bēda.

Tūliņ aiz meža, kur lielceļš gāja pār kailu,


stāvu kalnu un pūta stiprs vējš, ārpus ceļa
sniegā grantes dobes dobumā Kalejs pamanija trīs
līķus. Nolēcis no zirga un piesteidzies klātu, viņš
ieraudzija, ka viens vēl locijās un vaideja, kamēr
divi guleja mierigi un bāli. Asiņu ne pie viena, ne
pie otra neredzeja, abiem bij aiz jostas pa cirvim. 
Trešajam, kas vēl kustejās, plecos karajās bise, bet seja
un rokas bija asinīs. Kalejs pirmo reiz mūžā redzeja
nošautus, un viņa nervus pārņēma mocošas,
šausmigas sāpes. Melnās sotņas spoks tos bija izdzinis 
no būdam apbruņotus, dobē viņi bij paslēpušies, 
varbūt, lai paši uzbruktu, bet kazaki, garam
jādami, bija pamanijuši tos un aizsardzibas nolūkā
apšāvuši. Tomēr zemes krūts tiem neliedza atdusas 
un zvaigznes un mēness savas svētibas. Kas no
mūžibas viņus atsūtijis, tas tos bija aizsaucis atpakaļ. 
Jeb ar' cilveks nebij vairak nekas, kā ods,
kurš paīdeja un nozuda ? ... Asaras Kalejam nenobira, 
bet viņš jutās bezgala atstāts un niecigs, kad
noliecās pie ta, kurš vēl kustejās, lai tam palīdzetu.
Ieskatijies noplūdušajā sejā, Kalejs ieraudzija, ka ta
visa bij ložu izārdita, kaut gan sirds krūtis vēl
sita. Viņš guleja jau bez samaņas, vairs nevaideja,
kustejās tikai locekļi. Nošautie, kā likās, bija tēvs
ar divi dēliem. Un cik tādu melnās sotņas spoka
upuru šonakt nevārtijās savās asinīs pa visu Malienu! 
Kalejs iedomajās savejos tāļajā Malienas
stūrī - varbūt ari viņa tēvs un brālis guleja ar
lodem krūtīs. Viņš instinktivi pārmeta līķiem un
sev krustu un aizjāja kā vējš, it kā acumirklī ari
viņu būtu ķēruse nāviga bulta.

Beidzot gatvēs un dārzos parādijās mekletā
muiža. Ceļi bija izbraukti un izmīditi gluži melni.
Vārti uz staļļiem, tāpat ari uz pili noslēgti. Uz
vakts stāveja pāris zaldatu pelekos mēteļos. Flintes
noņemdami, viņi Kaleju apsauca un apjautajās, kas


viņš esot? Kalejs nosauca savas draudzes, amata
un paša vārdu un teicās atjājis savas draudzes uzdevumā 
pie sava rajona pristava Alekseja Michailoviča Muravļina.

„Ko vēlaties ?“

„Redzet viņu un sarunaties.“

Zaldati aprunajās savā starpā un viens aizgāja
uz pili ar paziņojumu un pēc atslēgam, jo tās glabajās 
pie muižkunga. Pēc labas pusstundas zaldats
Kaleju ielaida. Uz pils trepem viņu sagaidija pats
pristavs, atturigs un vēss.

„Ko tad jūs no manis vēlaties ?“ viņš pabargi 
iesaucās, kad Kalejs to pasveicinaja.

„Padoma, pristava kungs, ko lai iesākam? Ļaudis 
ir atstāti bez apsardzibas un tiek musinati no aģitatoriem. 
Tie ir nobijušies no ziņam par kādu melno
sotņu, kas tuvojoties, atstājuši mājas un saradušies 
pie skolam un pagastnamiem. Man tika pievests
zirgs, lai es meklejot pēc šās ziņas pirmavota, vaj
ar' lai uzejot pašu sotņu.“

Pristavs beidzot pasniedza viņam roku, aplaizdams
visapkārt skatienu.

„Kas par niekiem! Un ari jūs, izglītots cilveks, 
ticat tādām muļķibam ?“

„Tās nav nekādas muļķibas, jo ir apbruņojušies un 
sacēlušies kājās visi zemnieki. Ir jaatrod
šo ziņu pirmavots un viņas jaiznīcina līdz ar bailem, 
lai sacēlušies atkal izklīstu pa mājam.“

„Gan atkal atradisies cits iemesls apbruņoties.
Kaunaties jele taisnoties! Jūs taču pats visu
ievadijāt ar saviem teatriem un demonstracijam.“

„Ja jūs, pristava kungs, to tik skaidri ziniet, tad
man atliekas tikai nostāties un jums likt mani nošaut. - 
Dzīviba tagad, pristava kungs, ir vislētakā
manta. Nupat aiz muižas uzjāju trijiem līķiem


virsū, no kuriem viens locijās vēl pusdzīvs. Aizjājušie 
kazaki tik pat viegli vareja ari mani pamanit
un nošaut. Ne manis iebaidisiet, ne ar' jums tur
kāds labums atlēks. Kur viss tik atklāti noticis,
dažu ko nezinat es nevaru, tāpat ari jūs. Bet nekur
es neesmu iemaisijies, nevienai politiskai partijai padevies. 
Ari tagad jūs uzmekleju tikai savas draudzes
vārdā, kura atstāta bez apsardzibas. Acumirkli, liekas,
ari bez nemiernieku padoma. Jūs gluži par velti
mani turat aizdomās. Šos laikos var viegli gadities,
ka ari jūs sāk turet aizdomās. Vaj ar' jums tiešam 
tas pareizakais liksies apšaut tādus, kā mani?
Tad dariet to!“ Kalejs runaja bez mazakā nemiera,
tīra cilveka bezrūpibā. Un pristava cietiba nevareja
neizkust. Padomajis - teikt vaj neteikt? - viņš
beidzot pastāstija, bet jau pavisam agrakajā tonī, kā
līdzigs līdzigam piedāvadams papirosu, sekošo:

„Es priecajos, ka manā rajonā vēl nekas tāds
nav noticis, kā Stāmerienē, vaj Koknesē.“ Un pristavs 
nosauca desmitām nodedzinatu piļu un nonāvetu
īpašnieku, par ko Kalejs vēl nezinaja, jo telegrafs
un teleſons sen jau bija izpostiti, avizes nepienāca un
ari proklamacijas no Rigas pa rokam laistas nokavejās.

„Vidzemē ir divi galvenie kustibas centri viens - 
Koknesē, diezgan apzinigi vadits gaidamo reformu
garā un valdibas doto priekšrakstu robežās. 
Turpretim otrs ir ap Stāmerieni, kur tumšakas ieražas,
zemaki instinkti un kur jo dzīva žīdu piedališanās.
Tas izvērties pilnigā anarķijā, muižu dedzinašanā
un briesmu darbos, kuriem pēc manas pārliecibas,“
pristavs uzsvēra, „drīz vien sekos visstingrakā valdibas 
eksekucija, aizķerdama, protams, ari pārejo
Vidzemi ... Nu, bet acumirklī zaldati un kazaki tiek
aizsaukti pilsētu apsargašanai. Muižnieki visi brauks
uz Rigu. Domajiet tagad paši par savu likteni.
Tauta manifesta dotās brīvibas nav mācejuse cienit

 
un aprimties īstā laikā. Tagad nu cīnisies spēks ar
spēku, līdz viens uzvarēs. Bez šaubam, uzvaretaja
būs valdiba, jo viņas darbibu paralizejis tikai dzelzsceļa 
streiks. Ja negribiet, lai mūsu ļaudis cieš un
vispirms no soda ekspedicijam, tad dodu padomu viņus
atgriezt mājās. Vismuļķigakā ir ši dedzinašana un
apkaušana aiz atriebibas. Padodoties saviem atriebibas 
instinktiem, latvieši visas labakās krievu biedribas 
acīs tikai diskreditēs savu līdzžinejo, pēc Somijas,
visattīstitakās Krievijas provinces labo slavu. Tas
tiks atzīmets un ievērots Valsts Domē pie reformu
ievešanas. Jūs taču saprotiet, ka tādas Bartolomeja 
naktis ir varejušas tikai aptumšot kādas
tautas pagātni. Esat apdomigi un humani, kāds,
mazakais, es vienmēr pret jums esmu mēģinajis būt.
Es vēletos, lai nepārsteidzas vismaz mans rajons.
Pats es rīt ar familiju tieku aizsaukts uz Cēsim, tā
kā jūs palieciet gluži vieni ... Ja, vēl kas. Miestā
ir palicis mans draugs miertiesnesis. Esiet tik labi,
paziņojiet viņam mūsu sapulces nolēmumu un lai
kāds revolucionars izdod rakstu, ka viņu ceļā uz mums
nekavetu.“ Pristavs apstājās, kā vēledamies atsveicinaties, 
bet Kalejs, pateicies par padomu, atgādinaja
viņam sava jājiena iemeslu, jo vispirms bija janoskaidro
melnās sotņas lieta. Pristavs rūgti pasmējās; tas
esot tikai tāds joks bijis. Pagājušā nedeļā kādu
saimniekballiti izklīdinot, šejienes muižas īpašnieka
brālis, kā goda pristavs, ticis nāvigi sašauts, kazakiem 
krituši ari daži zirgi. Tamdēļ muižas kungs
aplaidis ziņu par melno sotņu, lai visi, kam bises,
steidzoties aizstāveties kopā ar muižas iemītniekiem.
Tādā ceļā gribejuši dabut rokās vainigos. Bet zemnieki
tagad laikam paši uz savu roku rīkojoties pret melno sotņu.

„Aģitatori šo ziņu un kustibu jau izmantojuši
savā labā. Viņi iestāsta, ka ši sotņa ir muižnieki
ar saviem miesas sargiem,“ Kalejs paskaidroja.


Pristavs kļuva nopietns. „Tas taisniba,“ viņš
paskaidroja, „līdz šim dedzinatas tikai tās muižas,
kuras bij apgādajušās ar miesas sargiem. Pārejās
tikpat kā neaizkārtas. Nevaram sūdzeties ari
mēs krievu ieredņi un zaldatiņi. Bet šādi joki 
beidzot mūs vaj visus iznīcinatu, ja, paldies Dievam,
mēs jau laikus netiktu aizsaukti uz pilsētam. Tagad
es runaju ar jums, kā privatcilveks, un zinat, ka mēs
krievi jau paši redzam tejienes feodalo privileģiju un
ieražu atliekas, kas uzturetas tikai ar varas un viltus
politiku. Bet pateicoties mūsu mīļā Cara dotai Valsts 
Domei, tās drīz vien izkusis par neko un jūs, jaunā
tauta, varesiet paši savās mājās kungi justies, ja
vien acumirklī nesamaitasiet savu labo stāvokli ...
Bet paga!“ pristavs iesaucās: „augšā notiek neliela
sēde un domu izmaiņa starp pilī palikušiem muižniekiem. 
Es jūs stādišu priekšā, kā galvojamu
un inteliģentu kungu no tautas, ar kuru der aprunaties.“

Pēc maz mirkļiem Kaleju ieveda milziga kroņluktura 
apgaismotā milzigā zālē, kurā viņš gar sienam
ievēroja trīs koncertfliģeļus, uz sienam ķeizaru un
bruņinieku portrejas visā augumā un vidū zem kroņluktura, 
kurā dega tikai nedaudzas sveces, galdu, ap kuru
sarunajās pāris desmitu kungu un damu. Starp damam 
Kalejs pazina ari šallē ietinušos ļoti dzīvo
pristava kundzi, kurai paklanijās sevišķi. Viņa tikko
palocija galvu, un tūlit viņiem pretim devās pats
pils īpašnieks, liela auguma, pasauss, gaišmatis,
vīrišķigi noteikts savās kustibās, barons Volfs.

Pristavs stādija Kaleju priekšā, kā savu draugu,
kas varot izteikt kādas svarigas domas un dot dažas
ziņas. Baronam acim redzot pavisam nepatikās kaut
kāda draudzes skolotaja ievešana pilī un vācu sabiedribā, 
un mazliet uztraucies par pristava, varbūt,
tīšo netaktiskumu, un ātri pasniedzis Kalejam roku,
viņš apgalvoja: „Mums taču viss noskaidrojies.


Saprašanās nav iespējama. Viņi dedzinās mūsu
vecās, skaistās pilis, nopostīs muižas, lai mēs būtu
spiesti vēlak līdz zābakiem brist viņu asinis.“

„Varbūt jums, baron, vēl iespējama patīkamaka 
izeja?“ pristavs iesaucās.

„Iežēlinat priekš sevis nemierniekus nav
muižniecibas dabā! ..“ viņš griezās pie Kaleja:
„Vaj jūs kāds pašvaldibas biroja loceklis?“

„Ne, bet es mēģinatu ko darit, lai jūsu muiža
netiktu iznīcinata,“ Kalejs atbildeja.

„Tas nav iespējams. Mans brālis ir stingri
apkarojis revoluciju no paša sākuma. Valdibas palīdziba 
viņam pēkšņi tiek atrauta, un muižai jaaiziet
bojā, kā jau aizgājušas desmitas muižas.“

„Jūsu pils viena no skaistakajām. Viņā, esmu
dzirdejis, glabajoties daži vērtigi mākslas 
priekšmeti, veca biblioteka un arķivs. Kulturas vārdā 
postišanai te jaapstājas.“

Barons iesmējās: „Mūsu revolucionari taču
iedomajušies par Cezariem, kā tas kurš Aleksandrijas 
bibliotekai degot iesaucies: lai deg, mēs romieši jaunu
sarakstisim! Vecās Stāmerienes un Straupes pilis
netika saudzetas. Bojā aizies ari manejā. Uz to jau
esmu sagatavojies.“

„Tas varejis notikt tikai nezinašanas dēļ, tur
kur pārsvaru ņēmuši atriebibas instinkti. Bet pašvaldibas 
birojā sēd ari daži mūsu Ģetes un Ibseni.“

Kaleju ne nosēdinaja, nedz aicinaja pie galda, kā
to daritu kurā katrā pieklājigā krievu vaj franču
sabiedribā. Viņiem pienāca vēl pārs vīriešu.
Viens melns, līks, lielām acim, dzeltenu pasausu seju,
kāds no baroniem-literatiem, Kalejam uz pleca uzsitis,
iesaucās: „Ja tādi Ģetes un Ibseni jau būtu jums,
mans draugs, tad sen viņi sēdetu te starp mums, bet
nevis tur lejā ap muižas šķūņiem ar bisem vazatos.
 

Man sveša jūsu literatura, bet laba jauna kultura
aizvien ir meklejuse saites ar vecakām.“ 

Kalejs, atvirzijies soli atpakaļ, atbildeja: „Nevien 
mūsu Ģetes un Ibsenus, bet ari savus Merkeļus 
un Vagnerus, Andrejanofus un Kaizerlingus baltieši 
no sava vidus jau ir izstumuši. Baltijā cieš
tikai mēmos māksliniekus - muziķus un gleznotajus.“

Pristava kundze par to no patikšanas satvīka
un savukārt iesaucās: „Kaleja kungs, es domaju, liek
priekšā glābt mazakais mākslas darbus, kuri bez kārtu
un tautu izšķiribas visiem vienadi dārgi.“

„Aizvest tos nav iespējams,“ barons tumši
iesaucās: „un ka Kaleja kungs pirms dedzinašanas 
varetu viņus iznest un noslēpt, nav pieņemams. Tad
jau paliktu vesela ari ši pils, kuras architektura nav
mazak vērtiga. Šo jautajumu es izbeidzu, Kaleja
kungs !“ Un pret pristava kundzi pagriezies, piebilda:
„Jūsu muižniecibai mūsu muižniecibas ieražas ir
svešas. Mēs, mūsu pilis un mūsu mākslas bagatiba 
esam vieniba, kura drīkst aiziet bojā, nevis tikt
izvazata.“

„Jūs, barona kungs, gribiet teikt, ka pilī atrodas
vairak tikai greznibas lietas un ģimenes relikvijas, gar
kurām daļa tikai jūsu ģimenes locekļiem?“ Kalejs smaididams 
iejautajās, bet atbildes vairs nedabuja. Viņš
dzirdeja tikai, ka barons Volfs aiziedams klusam sacija
tam otram, melnajam: „Ar pūļa cilveku sarunajoties
nekad nevari būt diezgan atturigs !“

Pēc tam atvadijies no pristava un viņa kundzes,
Kalejs devās pa platajām, gaišajām trepem lejā, 
pavadits no sulaiņa un, sameklejis tumsā zirgu, aizjāja.

Uz lielceļa viņam likās, it kā tas būtu redzejis
sapni, kurā ticis nāvigi ievainots. Acumirklī viņam
likās saprotami, kā var tikt saģifteta tauta līdz muižu 
dedzinašanas slimibai. Te nespēleja lomu vairs
vienu neattīstiba un barbarisms, ne ari otru attīstiba


un smalkjūtiba, bet abus tos pārvaldija un vadija
kāds tumšs liktenis, kāda iesakņojusēs vēsturiska
Baltijas specialslimiba, kura vareja iznīcinat visu 
organismu, cik saprātigs ārsts pie viņas ārstešanas
ari neķertos. Tā maņjaks, visās lietās būdams prātigs 
un lietojams, tiklīdz aizķerta lieta, kurā viņš sajucis, 
parāda vairs neārstejamas slimibas zīmes.

Kalejs tagad pētija pats sevi, vispirms pie sevis 
paša vainu mekledams. Viņš sen vairs nejuta,
kā vēl atminejās bērnibā jutis, instinktivās bijibas
pret tā sauktajiem kungiem. Viņš redzeja viņu iekšejās 
priekšrocibas, kuras slēpa sevī vēsturisko 
piedzīvojumu gudribu, nemaldibu un gatavibu kaut kurā
jautajumā. Bet redzeja ari viņu kļūdas. Latviešu
materialā un garigā attīstiba, viņu inteliģences reizē
svagais, varonigais un klasiskais avangards bīdija tos
vaj nu vēl vienu stāvu augstak, pārak eteriskajā,
bet daiļajā dekadansa atmosferā, kurā tiešam ari bija
devušies visi labakie vācu talanti, kā grafs 
Kaizerlings, baroni Vrangeļi un Drizeni, vaj ari no tiem,
kas vēlejās palikt ieņemtajās vecbaltiskās kulturas pozicijās, 
prasija materialo vienlīdzibu, bet garigos arodos 
jau prioritati. Neielaižoties uz to, vāciem nebij
uz ko citu atbalstities, kā uz savu ieradumu, kuram
kādu nozīmi vareja piedzejot tikai viņi paši. Idejiskā 
satura un intereses vietā sauss, lepns ieradums
runaja no visām baltiskajām Buchholca, Širena un
Šimaņa grāmatam. Vērtiga viņās bija vienigi
lielā akuratiba, bet palaisties vairs nevareja ari uz
viņu savāktiem faktiem. Akla pārdzīvojušu 
tradiciju cienišana, tiesibu cholastika, policejiskas varas
dievinašana - lūk vienigais, kas tiem atlicies. Un
par to tikpat sirsnigi pasmējās latviešu pilsoniskais
dzejnieks, kā demokratiskais, ar to jau sen spēlejās latviešu 
gleznotajs un muziķis, un tam drīzi vien pienācigu 
vietu ierādis ari latviešu finansists un politiķis. 


Nav nevienas lielakas idejas vairs, kuras
latvieši nesajustu, nejustu dzīvak un dziļak, kā vācieši. 
Iemiesojuši sevī visas mūžigās idejas, latvieši 
cīnas vairs tikai pret vācu taktikas lēcieniem ... 
Barons Volfs ar savu lepnibu un iedomibu 
vairs nejaudaja pārspēt tautskolotaja Kaleja 
garigās neatkaribas. Ja ari viņā slēpās zinama varoniba,
tad ta jau bija karatavu varoniba, jo tāda ir tāpat
kā, tā sauktais, karatavu humors. Bet izredzes nākotnē
nav ne vienai, ne otram. Un tamdēļ par viņu neviļot 
bij jasmejas, kā Kalejs ari pasmējās. Viņš zinaja, 
ka šis smiekls palika skanot barona ausīs. Jadomā, 
ka ari svešai pristava ausij šis smiekls skaneja 
ticamaks, nekā tas ievainojums par „pūļa cilveku“.
Īstā taisniba un īstā uzvara jau bija izslīdejusi no
viņu rokam, kā zelta kamolitis, kas riteja līdzigas tautas 
rokās, un Kaleja smieklā ši tauta jau pasmējās.
Ari valdiba kļuva domiga, jo zaldati un kazaki no muižam 
tika aizsaukti uz pilsētam. Viņiem pašiem
vajadzeja izstrēbt, ko tie bija ievārijuši. Pristavs,
valsts ierēdnis, atmetās nomaļš, bet viņa muižnieciskā 
kundze, kas muižniecibu saprata kā iedzimtu talantu, 
vaļsirdibu un augstsirdibu, aiz dvēseles sašutuma 
pat notvīka. Acim redzot, vajadzejās nākt jaunai 
taisnibai. Bet jaunā nekur vēl nebij noskaidrojusēs. 
Uz laukiem viņai klāt rūga pamatšķiras zemais
atriebibas trakums. Bet pašam Kalejam domajot palika 
aizvien vieglaka sirds un sejā atkal ieradās parastā
laipniba.

Kalejs pa muižas koku dziļo tumsu, pa izmīdito
ceļu izjāja pakalnē, kur pretim svaigs vējiņš sitās.
Pajāja garam līķiem iekšā mežā un drīz ieraudzija uz
ceļa izjājam ari Zaķiti. Pēdejais bija nodomajis, ka
Kaleja vairs dzīva nesagaidis, tamdēļ likās divkārtigi 
laimigs: par ceļa biedri un par ziņam. Atpakaļ
jājot viņš kļuva tikpat runigs, cik turp jājot bija


mēms. Viņam sirds bija nemieriga no prieka. Viņš
pātagoja zirgu un lēca kā nelabais. Viņam bija savas 
slepenas vēlešanās un viņš priecajās, ka visa
tagad nevarēs izdarit, ja vien muižnieciba ar kazakiem
būs projam. Vispirms tam likās, ka janodedzina
miestā visas ēkas, kur mitinajušies kazaki. Pēc
tam visas muižas, kur bijuši čerkesi, ari visi krogi
un monopoli, kaut gan pats bija labs iemetejs. Bet no
goda pristavu muižam - viņš domaja - nav akmins 
uz akmiņa jaatstāj. Ari pie dažiem meža sargiem, 
vagariem un citiem nodevejiem jaizpilda nāves
sods un jaaplaupa uz laukiem palikusē pelekā baroniba.
Ņirgadamies un smiedamies viņš nu sāka iztēloties
neskaitamas iespējamibas un atriebibas lietas.

Kalejs ar šausmam saprata, ka tā, kā Zaķitis,
tagad varbūt jutīs viss pūlis, sevišķi puiši un
vaļenieki. Viņiem gribesies iztrakoties un iedzīvoties
uz bagatnieku rēķina. Un nav jau pavisam bijis tādas
pat likumigi nokārtotas demokratijas, kura turigo šķiru
maka nebūtu izmantojuse savā labā. Politiskās 
izglītibas pulciņi tiks atbīditi ēnā, pirmā vietā stāsies
cīņas organizacijas, kurās slēpjas ari vistumšakie
elementi.

Bet kādā ceļā viņš tagad mēģinās mīkstinat
viņu uzņēmibu ? - Kalejs sevi jautaja. Tie ari viņu
vareja nošaut, jo nekādi otra nopelni, vaj tautas
zimpatijas viņu nesaistija. Vienigais ceļš vēl bija
ķerties pie tīrās politiskās cīņas pulciņiem, kuri bija
idejiski vairak disciplineti un centralizeti. Viņš vēl
cereja, ka varbūt caur Babanu izdosies atturet apbruņojušās 
masas no postišanas instinktiem. Bija pienācis 
mirklis, kad Kaleja draudzei nācās parādit, cik
kulturela, apziniga un politiski tāļredziga viņa vareja
būt. Kalejs jāja ne vārda neteicis un ļāva, lai
skroderis izkrata visu to, no ka tautai bija jabaidas.
Un klausoties viņš brīnejās, cik dziļa tumsa vēl slēpās 


bijušo vērgu pirmajos pēcnācejos. Varbūt
vajadzejas paiet vēl vienai, otrai paaudzei, lai tēvu
tēvu izjustais un bērnu bērniem atstāstamais ienaids
izkustu tīrā cilvecibā. Reliģijai, tautskolai, presei un
mākslam te bija vēl priekšā milzums darba, lai Baltijā 
vāci un latvieši varetu tāpat saprasties, kā Somijā 
zviedri un somi.  Tagad vēl tikai pats latviskās
kulturas zieds bija ticis īstajā brīvās cilvecibas
gaismā ...

Šur tur tālumā debesīs atspīdeja sarkani plankumi. 
Tie bija ugunsgrēki tālajos Malienes kaktos. 
Vaj ari te, bij tādi sagaidami ? 

Cilveku par brīnumu nekur vairs neredzeja. Bet
kad Kalejs ar Zaķiti pašreiz tuvojās mežam, viņus 
tumsā kāds klusam apsauca. Kalejs apstājās un viņiem
pienāca Babans, kuram vareja saredzet ſlinti pār pleciem, 
pie sāniem smagu zobenu un aiz jostas laikam revolveru. 
Viņš izskatijās tiešam pēc nopietna karavadoņa.

„Kas tur jāj?“ Babans viņiem klusam vaicaja.

Kalejs tāpat klusam atsaucās, jo domaja, ka tādai
noslēpumainibai savi iemesli. 

„Cst !“ Babans pasniedzis Kalejam roku iečukstejās.
„Redziet, tur kalnā muižas rijā nupat sajāja 
kazaku sotņa. Domajām, ka tie vairs neatgriezisies, 
bet nu, kur ļaudis sabruņojušies, viņi rīt gribēs 
sākt rīkoties. Tamdēļ uz ātru roku esam savākuši 
ap trīs simti šāveju un nolēmuši tos
iepriekš iznīcinat. Pa šo gravu,“ - viņš rādija 
ar roku, atrazdamies ari pats gravas galā, kura
atnāca līdz lielceļam, - „kas riju piekalni aplenc no
vakariem un ziemeļiem, pašreiz taisas aizdedzinat salmu
kaudzes starp gravu un rijam. Kazaki izskries ārup
un mēs pacēluši galvas par gravas malu, pāris
zalvem tos sašausim.“


Kalejs, pārlaidis acis pār kaujas lauku, nu bija
pārsteigts no labi pārdomata un viegli izvedama plana.
Ari projam bēgšanas gadijumā kazaki vareja doties
uz lielceļu tikai gar gravas malu, jo otrpus rijam bija
muižas klētis, kuru palievenis, kā Babans paskaidroja,
ari bija pilns miliču. Un gravā iebrukt jātniekiem
nebij nemaz iespējams. Gar gravas malu auga rinda
milzigu ozolu, kuri visu gravu slēpa ēnās un kuru
vaiņagi tumši pelekajā debesī slējās tikpat majestatigi,
cik majestatisks un izšķirošs likās šis acumirklis.
Bija taču sagaidama īsta kauja. Mēness sen jau
bij norietejis. Sevišķi milzīgo ozolu aizēnotā gravā
nebija nekas vairs saskatams. Turpretim riju degošās 
kaudzes vareja apgaismot kā dienā. Kazaki,
noguruši, varbūt jau guleja, izņemot kādu apmiegojušos 
sargu. Acumirklī Kaleju sagrāba kā prieks, kā
izšķirošas cīņas bezbēdiba. Iedomajoties muižkunga
neprātigos izdomajumus, baronu sistematiskas cīņas gatavibu 
un spītibu pat privatās sarunās un atminoties tos
trīs melnās sotņas upurus, kurus šonakt vairakminutes bij
uzlūkojis, satriekts no cilveka niecibas un saviļņots no
žēluma, jo tāpat varbūt jau ari guleja viņa tēvs
un brālis, viņš pēkšņi sajuta, it kā visi šie 
apkārtejie Latvijas sili un majestatiskie ozoli viņu sauktu 
atriebt savu septiņus gadu simteņus nonicinato un brīžiem
līdz nāvei nomocito tautu, kura patiesibā bijuse miermīliga, 
neizsmeļamas inteliģences un talantu pilna, kā
to liek nojaust viņas tautas dziesmu bagatibas, un kura
vainiga tikai caur to, ka bijuse maza skaitā. Viņš
juta, kā trakoja viņa sirds, kā ari tajā plosijās atriebibas 
jūtas, un ilgi nevareja dabut pār lūpam ta, ko
zinaja, tas ir, ka jau rīt kazaki, paņēmuši savas mantas, 
miermīligi dosies projam uz Cēsim un ka nav ne
mazakā iemesla vairs viņiem uzbrukt.

Bet Zaķitis pasteidzās pirmais visu izstāstit, un
pienākušais Akotiņš, dzirdedams to, vēl jo vairak

 
sasparojās, jo tad taču esot pats pēdejais brīdis 
atriebties, pie kam uzbrucejiem vairs nedraudot itin nekāds
sods. Būdams gan skolotajs, viņš domaja līdz ar
pūli, tāpat kā skroders Zaķitis, un viņiem šoreiz pievienojās, 
ari centralkomitejas ierēdnis Babans.

Kalejs turpretim savaldija savus rupjos iznīcinašanas 
instinktus un aizrādija, ka kazaki taču krievi.
Uz to Babans, nosaucis viņu nomaļš, pačuksteja, ka
baumas par melno sotņu laikam izlaiduse pate centralkomiteja, 
jo pēdejā brīdī viņa pievienojusēs savienibam
un, saskaņā ar Krievijas organizacijam, pieņēmuse
vispārejas bruņotas uzbrukšanas rezoluciju un ieveduse
miličus. Bez tam jau esot dabutas instrukcijas, ka goda
pristavu muižas jaiznīcina līdz pamatiem ar visiem
miesas sargiem, neraugoties vairs uz viņu tautibu.
Esot pienākuse ari pavēle ievēlet jaunas pagastvaldes,
kur tādu vēl neesot, un šīm uzdot valdit zocializacijas
garā. Tā tad izšķirošais brīdis bija pienācis ari
vietejā draudzē.

Pēc tam Kalejs, atteicis viņiem ardievas, viens
pa meža ceļu atgriezās atpakaļ uz savu skolu, pārliecinats, 
ka visa viņa meklešana bijuse naiva, smiekliga
Don Kichota meklešana un palikuse bez kādiem panākumiem. 
Viņš zinaja, ka ar karu karš un ar
ienaidu ienaids nebija iznīcinams. Tomēr pretoties
cenkralkomitejas nolēmumiem bija tikpat, kā stāties
zem kazaku lodem. Viņam atlikās vairs tikai sēdet
mājās, rokas klēpī salikušam, pateikties vēl, ka viņam
ar varu neiespieda bisi rokās, un noskatities divu
galejo partiju cīņā, kā no galerijas skatuvē. 
Vienigais viņa ieguvums bija tās jūtas, kas viņam šonakt 
bija jaizjūt un tās skaidrās domas, pie kurām
viņš tagad bija nācis.

Kalejs vēl nebija necik tālu pajājis, kad norībeja 
dobjs, smags medinieku bises šāviens. Viņš
mežā apstājās un lūkojās atpakaļ, vaj jau nedeg


salmu kaudzes? Tomēr viss bija tumšs, un Kalejs nesaprata, 
ko tas nozīmeja. Pēc minutem piecām viņš
dzirdeja veselu zalvi. Šāvieni nobira vienlīdzigi,
kā zirņi pret sienu sviesti: tie vareja piederet tikai 
kazakiem. Viņš ātri pagrieza zirgu atpakaļ un gaidija
atbildi no gravas. Bet noskaneja tikai vēl otrā un
trešā kazaku zalves, un viss atkal apklusa. Kalejs
palika uz vietas. Bez šaubam, likās, kazaki būs 
bijuši nomodā, bet dobjais bises šāviens būs kāds
nodeveja signals no pašu uzbruceju puses.

Pēc ceturtdaļ stundas mežs sāka šņākt un
dunet no aizjājošo jātnieku dipieniem un rībieniem.
Tikai tagad atskaneja nevienadi dobji šāvieni ari no
gravas, bet jau par vēlu. Pēc maz acumirkļiem
visa debess atspīdeja smagā, nospiedošā sarkanumā
un virs rijam un kaudzem skrēja debesīs dūmu un
uguns stabi. Te caur koku gatvi, kurā viņš bija
iejājis, uz meža ceļa sākās dzīva kustiba. Nāca
vaj skrēja vairaki ļaudis un viens, likās, vaideja, kā
ievainots. Kalejs uzgaidija viņus. Bēdzeji, bez šaubam, 
bija tie, kas piedalijās pie šaušanas un uguns
pielikšanas, jo atspīdot gaismai, visi baidijās no 
nodevejiem. Tuvojās ari vaidetajs. Par laimi viņam,
likās, bija sašauta tikai roka.

Kad viņš ar pāris biedriem pienāca tuvak,
Kalejs redzeja, ka jaunais varonis nebij nekas cits, kā Akotiņš, 
kuru viņš agrak tā tad nebij pratis pareizi novērtet
un cienit. Tomēr izrādijās, ka kazaku lodes nebij ķērušas 
neviena. Akotiņam, atrodoties pastāvigā 
cīņas gatavibā, gailis bija aizmeties aiz krūma,
un tā kā pirksti bija nodarbojušies gar stobra caurumiem, 
tad lode bija izārdijuse delnu. Šo šāvienu
sadzirdejuši, kazaki devuši savas trīs zalves uz gravas 
pusi un tūliņ pēc tam aizjājuši, apšauditi
no Babana pulciņa, kurš atradies pašā lielceļa malā,
kamēr pārejie pa tumsu bijuši sen jau aizlaidušies


lapās. Akotiņš briesmigi vaideja, tikko neģībdams,
bet pa starpam aizvien vēl sodijās un lamajās visprastakajiem 
vārdiem par apsēdeju nevienprātibu un bailem.

Kalejs, neko neteikdams, uzcēla savas draudzes
postu uz zirga un ātrak par citiem jāja uz skolu, lai
pārsietu roku, kamēr vēl nebija noplūdušas asinis.
Ceļā Akotiņš noģība. Kalejs viņu satureja un zirgu
sadzina auļam. Pēc pusstundas tie jau bija skolā, pie
kuras Kalejs nevienas dzīvas dvēseles vairs neredzeja. 
Sākās rokas nomazgašana un pārsiešana.
Bet pa logu vēl ilgi vareja redzet, kā aiz mežiem
dega salmu kaudzes, un rijas. 

Pret rīta pusi, kad Akotiņš, pārsiets un no asiņu
noplūšanas peleks kā līķis, guleja Kaleja gultā, bet
Kalejs lampas gaismā pie galda lasija un pārdomaja
jaunakās, viņam nupat no Babana iedotās proklamacijas, 
viņš pats savām acim skaidri redzeja un saprata,
ka centralkomitejai vairs ne prātā nebija apmierinaties
ar septiņpadsmitā oktobra, vaj vispār ar kādu valdibas 
konstituciju. Socialisti priekš Krievijas tagad
prasija vienu īstu Marata un Robezpjera revoluciju,
pie kam katru reakcijas mēģinajumu gatavojās salaust
ar zocialistu jaunatrastās nemitigās revolucijas taktiku
un pie tās pašas reizes domaja ari uz muižniecibas
un saiminieku zemes, kā ari pilsētas namu un fabriku
nacionalizaciju, lai caur to, kā viņi teica, izsargatos
no franču revolucijas kļūdas, kura sev par postu
bija pieļāvusi attīstities sīksaimniecibai un 
buržuazijai, uz kurām tad vēlak nopamatojās ģenialā 
individualista Napoleona jaunais klasiskais režims. Cik
tas skaisti teorijā ari neizliktos, bet ka saujiņai zocialistu
izdosies gāzt vēl tik maz satricinato patvaldibu, ar
muižniecibu, ar buržuaziju, ar visu kapitalistisko 
saimniecibu un cilveka dabā tik dziļi iesakņojušos privatīpašumu, 
tas nekādi nebija ticams. Iziedami no


vēsturiskiem notikumiem un dzīves faktiem, viņi
tiecās iekšā tādos savu mesianisko utopiju izmēģinajumos, 
kuriem paši gala nesaredzeja. Bet vaj tad
citada pavisam vareja būt nemitigās revolucijas taktika? 
Vietejās centralkomitejas avizēs publicetie Satversmes 
sapulces mērenie uzdevumi, acim redzot, bija
tikai makšķere zemniecibai un buržuazijai, bet pašai
slepenibā viņai bija ari šo šķiru iznīcinašanas projekti 
un pilniga privatīpašuma likvidešana.

Patiesibā nevareja uzticeties ne reakcijai, kura
veselu gadu bija nokavejuse no troņa apsolitās Valsts
Domes ievešanu, ne centram, dēļ viņa vājibas,
kura cēlās jau caur to vien, ka nevareja sanākt Dome,
ne ari zocialdemokratijai, dēļ viņas izmēģinajumu taktikas. 
Bija sagaidami notikumi un jukas, kādus pēdejos 
laikos piedzīvoja vairs tikai baudijumos izvirtušo 
muhamedaņu valstīs. Vaj lielā Krievija nedraudeja 
sadalities atseviškās tautibās, kuras tad kā
jaunu valstu zvaigznaji atspīdetu pie Eiropas debess,
kaut ari varbūt zem Eiropas lielvalstu protektorata?
Un Baltija,kā senā vācu zobenbrāļu ordeņa maizes klēts,
vaj tad nerisketu pakļūt zem Vācijas aizbildniecibas?
Tie pazemojumi, tās elles mocibas, kuras latvieši 
cietuši 700 gadus, tad iesāktos no jauna zem 
Lielvācijas varas.

Uz rīta pusi līdz ar Babanu saradās skolā vietejās 
organizacijas priekšstāvji. Viņi pastāstija, ka
pēc riju nodedzinašanas, pūlis, Zaķiša vadibā 
devies dedzinat muižas un atriebties vagariem. Kalejs
iesaucās, ka ar to nu esot Rubikons pāriets un tauta
nodota likteņa varā.

„Kad tad viņa nav bijuse likteņa varā?“ Babans
mierigi iejautajās: „bet iznīcinajuši viņas nav ne
vāci, ne poļi, ne zviedri, un ari tagad to neiznīcinās.“

„Gluži iznīcinatas vēl nava baltu tautas, bet
samazinatas gan jau līdz niecibai. Ari tagadejo cīņu
 

mums pazaudejot, vācu goda pristavi tiešam līdz
ceļiem bridīs mūsu asinīs,“ Kalejs piezīmeja.

„Valdiba to nepieļaus. Ja sodīs, tad sodīs
viņa pate, uz vāciem tikai pa daļai klausidamās.“

Vēl Kalejs izteicās, ka jukam pastāvot, Krievija 
varetu sadalities, un baroni ar Baltiju pievienoties
Vācijai, caur ko tad latvieši iekļūtu daudz sīvakas
denacionalizacijas virpulī, nekā slāvi Poznaņā un Silezijā, 
kuri tāpat kā slāvi Balkanos, aizvien vēl
vareja ceret uz panslavistu iejaukšanos. Bet Babans 
domaja, ka bez Baltijas ostam Krievija nebūšot
vairs iespējama, ka viņa mūsu neatdošot Vācijai.

Latvijas brīvvalstei tad vēl neticeja.

Kad Kalejs lika priekšā mēģinat apturet mazakais 
to muižu iznīcinašanu, kuras izturejušās pret
tautu draudzigi, vaj neitrali un miesas sargu nav turejušas, 
Babans viņām piekrita. Bet pavisam pārtraukt 
uzsākto darbibu un pagasta sapulcēs runat vairs
tikai par Valsts Domes vēlešanam, kā Kalejs projekteja, 
Babans, kas sevi skaitija tikai par centralkomitejas 
ierēdni, nebij ar mieru. Vietejās pagasta valdes
pārvēlešana jau bija nolikta un nācās uzstādit
tikai kandidatus. Kā vismazako no ļaunumiem Kalejs
ieteica ievēlet Tiltiņu, un Tiltiņa kabinets tad ari
sastādijās vietejā pagastā, jo kā ļaudis, tā lauku inteliģence 
zinaja, ka sevišķi naudas lietās Tiltiņš būs
īstais Aristids. Un nodokļu ievākšanas dēļ vien
jau vairak šīs valdes bij jaievēl, jo centralkomitejai
Rigā vajadzeja daudz līdzekļu ieroču iegādašanai.

Beidzot Kalejs iedomajās pristavam doto solijumu -
gādat, lai vietejā miertiesneša ģimene varetu aiztikt
uz apriņķa pilsētu. Viņš lūdza Babanu izrakstit
attiecigo zīmi. Bet pārejie biedri sāka spriest, vaj
šis tiesnesis labak nebūtu janonāvē; viens otrs
viņu iztēloja par tīro muižas tiesnesi, kukuļņēmeju
un t. t. Kalejs, turedamies pie personigiem iespaidiem


no viņa, sparigi pretojās. Pēc karstas cīņas viņam
ari izdevās biedrus pārliecinat, izrakstit tikai zīmi,
kuru nonest uzdeva pašam Kalejam, kaut gan viņš
nebij organizacijas biedrs. Kalejs to ari darija un 
aizjāja uz miestu.

Turpreti Babans ar biedriem, sameklejuši, kas
pie Kaleja bija ko ēst, un izklājuši klasē viņa segas
un gultas veļu, likās gulet. Akotiņš atmodies vaideja, 
prasija dzert, bet visi kara vīri bija noguruši
nāves miegā. 

Saule vēl nebija uzlēkuse, kad Kalejs pieklauveja 
pie miertiesneša durvim. Plašais skaistais
divstāvu koka nams bija kā izmiris, visi slēģi cieti
noslēgti. Likās, ka nevienas dzīvas dvēseles te
vairs neatrodas. Pliederu krūmi, akacijas un ābeļkociņi 
mājas priekšā bija izbradati un izlauziti. Acim
redzot, naktī te bija drūzmejušies ļaudis. Pāris
simts soļu no miertiesneša nama vēl kūpeja sadegušās 
koka rijas. Viņu vietā rēgojās tikai balta pelnu
čupa. Lielie ozoli, kuros vēl karajās pa rūsenai
lapai, gar rijas pusi bija nosviluši ... Nesagaidijis
aiz durvim nekādas kustibas, Kalejs klauveja otrreiz,
sita pat ar dūrem, kamēr augšstāvā nepavērās
slēģi un neizbāzās paša miertiesneša - ūsainā
karaļa Humberta seja, ar izbiedetām acim un izjukušiem 
matiem. Ieraudzijis vienu pašu Kaleju, viņš
laipni apsveicinajās un mierigā balsī lūdza uzgaidit,
kamēr kalpone noiešot atvērt.

Miertiesnesis Michails Nikiforovič Oļževskis
bija taisni kā no gultas cēlies. Viņš steidzās apģērbties. 
Tā kā dzelzsceļš, pasts, telegrafs un telefons 
vaj nu streikoja, vaj bija izpostiti, bet kazaki jau
pāris dienas kā aizjājuši uz konferenci, tad viņam
vienigais drošakais avots, no kura smelties kādas
ziņas, bija pareizticigais mācitajs. Bet pēdejās dienās
ari tas labak palika sēdot mājās. Ziņas, kuras kalpone 


vareja sadabut, bija visneapmierinošakās un
draudošakās, jo ļaudis caur kalponi miertiesnesi tīšu
prātu visadi baidija. Visu nakti ar visu ģimeni, kura
tagad saldi guleja, izņemot tikai nervozo kundzi, viņš
pa slēģa šķirbu bija novērojis ļaužu kustibu, riju
dedzinašanu un ne bez pamata sagaidijis, ka ari viņu
izkurinās. Viss miests ar lielo krogu, staciju, pasta un
valdibas iestādem piedereja tieši muižai. Un tāpat
ari visi miestiņa amatnieki un citi īrenieki bija 
uzbūvejušies uz muižas zemes. Ļaudis bija pret visiem
uzbudinati.

Pēc maz mirkļiem Kalejs kāpa augšā pa plašajām, 
lētu grīdsegu pārvilktām koka trepem otrā
stāvā. Viesistabā viņu, pusapģērbies, saņēma
miertiesnesis un viņam silti kratija roku, ka šis viņa
neesot aizmirsis, kā visi citi draugi un pazīstamie, katrs
tikai gādadams un baiļodamies par sevi. Viņš
pārstāstija pārlaistās nakts briesmas un maz vien
vairs atgādinaja bezbēdigo, jautro Michailu Nikiforoviču. 
Sarkanie mati bija it kā vēl vairak nosirmojuši, 
bet nervozā seja pelekbāla. Mirdzeja, kā aizvien, 
tikai acis. Un ūsas likās vēl sparigaki izbozušās.

„Variet iedomaties, Kaleja kungs, kas par briesmam 
pie mums šonakt bija jaizcieš. No vienas
puses ugunsgrēks, no kura vējš dzirkstis nesa līdz
pat mūsu namam, otrā pusē atkal krogs, kurš tika
izdzerts, izēsts un izlaupits. Apbruņojušies un 
piedzērušies ļaudis mājai pa abām pusem gāja uz
vienu un otru pusi, gandrīz vaj katrs desmitais iezveldams 
pa sienu ar nūju, vaj cirvi. Te dzirdu, ka
mani sauc par muižas rokas puisi, te par ļaužu izsūceju, 
te par karatavas pelnijušu. Visvairak viņi
dzīrās namu aizdedzinat. Tas piederot muižai, kuru
ta man par brīvu uzcēluse, lai tikai es balstitu muižu
sevišķi visadu mežsargu un vagaru sūdzibās. Pa


slēģa šķirbu redzeju ne vienu vien manis notiesatu
oberģēģeri, vaj mežazagli, kuri tagad staigaja visi
brīvi un ar bisem pār pleciem. Daži ticeja, ka es
esot jau aizmucis līdzi pristavam un kazakiem un ka
māja esot tukša. Pie durvim reizem bija dzirdams
ellišķigs troksnis. Bet mēs neatbildejām ne vārda.
Bijām noņēmušies tikai tad atdarit durvis, ja pašreiz 
jau aizdedzinās pakšķus. Daži jau izmēģinajās
un, kad nedega, dzīrās atnest no kroga petroleju, vaj
no kaudzem salmus, bet aizvien kā gāja, tā vairs 
neatgriezās. Nāca garam atkal citi ļaudis. Mana sieva
drebeja visu nakti kā lapa. Pieci mazie bērni, viens
otru apķēruši, slēpās pieliekamā kambaritī, kur vareja 
dedzinat lampu, jo tur nebija logu uz āru. Kalpone 
atkal lauzās ārā pie savejiem, bet baidijamies
izlaist, lai neizstāsta, ka mēs vēl nekur neesam 
aizbraukuši. Es domaju,“ miertiesnesis nobeidza: „ka
nevien mēs, krievu ierēdņi, - bet tāpat, ja ne
sliktak, būs jutušies ari krodzinieks, bodnieks, pasta
turetajs, ar kuru zirgiem cauru nakti brauca te uz vienu,
te otru pusi, un visa turigakā lauku inteliģence, paši
latvieši. Aptieķniekam esot maisu galvā uzmaukuši,
tamdēļ ka tas visadas nieka drapes liekot dārgi samaksat. 
Šai rīcibai es nekāda mērķa nesaredzu, un
tagad Dievs lai žēlo revolucijas satrakotos ļautiņus !“

„Pārmaiņas valsts rīcibā jau vajadzeja,“ viņš
turpinaja. „Tā, kā līdz šim, dzīvot bez ierēdņu
atbildibas tautas priekšā, vairs nevareja. To pierādija 
ari Portarturas un krievu flotes bojā iešana.
Jau pagājušā gada 12. decembra manifestā bija apsolitas 
reformas. Nāca 18. februara manifests, sasaukt
tautas izvēletos, tad ari citi manifesti, kā ticibas 
brīviba sektantiem u. t. t, līdz pat sapulču, vārda,
preses un personibas brīvibas un beidzot Valsts 
Domes dāvašanai. Tāļak valdibai vairs nebij kur
iet. Bet nemieru vadoņi to neapdomaja. Nemieri nu


tiešam ies vaļā, līdz neatdursies uz pretnemieriem.
Galā visi meklēs glābiņu pie pašas valdibas. Bet
nu valdiba izcelsies visā savā moraliskā spēkā, un man
bail, ka viņai nerodas šaubas pat vispāri par 
konstitucijas iespējamibu; kur tautas vadoņi vēl paši
nezin, kas noder tautai, ko tad lai zinatu pate tauta,
smakdama tumsā un nabadzibā?“ Kalejs redzeja, ka te
runaja gan veclaiku cilveks un kroņa ierēdnis, taču
pēc visdziļakām šaubam, ciešanam un pārdomam.
Viņš paredzeja un prātoja diezgan pareizi.

„Ari es pūlejos pārliecinat vietejās organizacijas. 
Bet viss velti! Šodien noliktas pagastvalžu
pārvēlešanas,“ Kalejs pastāstija.

„Nu redzat! Un tad valdnieku ģīmetņu izsviešana, 
archivu sadedzinašana un visadas muļķibas un
niekošanās !...“

Kalejs vecajam vīram nodeva paša roku izrakstito 
un organizacijas zieģeli apzīmeto pavadrakstu un,
atstāstijis savu nakts ceļojumu un pristava padomu
tiesnesim, taisijās drīzak projam, izpelnijies viskarstakās
miertiesneša pateicibas.

Pa to laiku bij apģērbusēs un ienākuse ari
kundze, - caurspīdigi sārta, lielām, drudžainām,
valgām acim, skaistu tieviņu figuru un vēl diezgan
jauna. Kā kāda vētraina Madaļa viņa Kaleju negaidot 
apķēruse noskūpstija, spieda ta roku savos sīkajos, 
cietajos pirkstos un sauca par savu putnenu - 
bērnu glābeju. Viņam neviļot apbira asaras, tāpat
kā viņai. Pats miertiesnesis aizgriezies raudzijās projam. 
Kundze vairs nebija tāļu ārprātam. Kalejs
viņu ari agrak bija redzejis, bijis pie viņas kādreiz
mājās, kopā ar viņiem pie pristava un pareizticigā
mācitaja, kurš pastāvigi bija nogrimis baznicas filozofijā. 
Un viņa visur, kur vien gāja, ienesa itin kā
savadu dzidru un karstu dvēseles vētru, kurai visi
padevās. Viņa tā vareja noskumt, kā neviens, vaj


atkal pietrūkties tik prieciga un dzīva, kā ari neviens
cits. Nekad viņa nepļāpaja un neviena neaprunaja.
Viņa mīleja cilvekus, ikvienā ko savadu atrazdama,
un kavejās pie daiļliteraturas, kā tikai pats Kalejs, ar
kuru tie izmainija reizem grāmatas. Tomēr tikpat
ātri un dziļi viņa vareja ari nīst un uzbrukt mīlestibas 
necienigam, ko ikreizes darija taisni acīs. Viņa
spēleja klavieres un savu naivo, dzīvo un nepiepildamo 
dabu nekur tā nevareja izteikt, kā taisni muzikā,
kaut gan viņai trūka zistematiski attīstitas, kaut cik
pilnigas technikas. Smalkjūtiba un labā gaume, kas
viņai piemita tikpat lielā mērā, kā sirsniba, viņu darija
patīkamu ik vienam. Miertriesnesis, tāpat kā bērni
viņu mīleja bezmērigi. No ģīmja viņa vairs nebija
skaista, tomēr viņas smalkā seja savos vaibstos un
rievās bija piedvesta no ta savadā aizraujošā daiļuma, 
kādu cilvekiem piešķir tikai dziļi iekšeji 
piedzīvojumi un ilgas dvēseles mokas. Kalejs jutās
neizteicami laimigs, ka šai labajai dvēselei bija 
sagādajis tādu prieku.

Drīzi pēc tam viņš atvadijās, un ap pusdienu
pasta zirgi tiesneša ģimeni netrauceti aizveda uz pilsētu.

 
Septitā nodaļa

Mazpilsoņi un bēgļi


Tiklīdz dzelzsceļnieku streiks bija mitejies un no
jauna sāka kusteties vilcieni, valdiba atdabuja spēju
ar saviem karaspēkiem rīkoties svabadi un te vienu,
te otru nemiera vietu pasludinaja kara stāvoklī. Ap
decembra vidu kara stāvokli pasludinaja ari Kurzemē
un Vidzemē, kur pašreiz kā bija izplosijušies 
vislielakie agrarnemieri. Tuvojās divas soda ekspedicijas
no ziemeļiem un dienvidiem. Kad nemiernieki pārliecinajās, 
ka sodiem vairs neizbēgs, viņus pārņēma
miera laikos grūti iedomajama panika. Un bija jau
ari ko bīties, jo pēc vācu aprēķina tikai četros
Vidzemes latviešu apriņķos vien bija notikušas 260
slepkavibas vaj slepkavibu mēģinajumi, 600 ugunsgrēki, 
700 iebrukumu dzīvokļos un t. t. uz laukiem,
kā jau tas pie latviešiem allaž parasts, radās milzums 
nodeveju, kurus oficieri nepaguva vien izklaušinat. 
Sākās masu bēgšana un izceļošana uz
visiem četriem vējiem. Vienkāršakie nemiernieki 
samuka mežos, vaj sabēga Rigā, kam bija vairak 
kāds grasis, paslēpās Iekškrievijā, bet kas prata
svešas valodas, jo sevišķi inteliģence, devās projam
pār robežam.

Rigā Kalejs ieradās vēl tikai tad, kad soda
ekspedicija bēgļus ne pa jūru, ne pa dzelzsceļiem ārā
no Rigas vairs nelaida. Vajadzeja smalki apdomat,
kā aizkļūt uz Vāciju. Viņš bija bez pases un apstājās 
pie Āķiem, kas dzīvoja Rigā jau no Jāņiem.


Āķi bij iemitinajušies divās mazās istabiņās,
no kurām mazakajā atradās divas gultas un drēbju
skapitis. Kaleju, kurš pēdejo notikumu un savas
bēgšanas dēļ bija krietni vien uztraukts un palicis
nekārtigaks domašanā un ari valodā, viņi saņēma
laipni, bet piezobojoši un diezgan familjari, tā kā uz
mirkli Kalejs pat apjuka. Uz laukiem viņu visi bija
cienijuši un godajuši, kā „mūsu draudzes skolotaju
Kaleja kungu,“ bet nu viņš bija tikai apjucis bēglis,
kas mekleja kases ierēdņa Āķa žēlastibu. Kaleja
vienigās domas tagad bija - drīzak tikt pār robežam
iekšā Vācijā. Turpretim Āķi aicinaja viņu pie
tējas galdiņa, zobojās par viņa nosolišanos pie 
revolucijas nepiedalities un ka beidzot viņš ir ne mazak
sakompromitejies par pārejiem.

Kaleju apvainoja par divām lietam: par pavadzīmes 
izrakstišanu miertiesnesim un par priekšlikumu,
darit ko N. muižas izglābšanas labā. Abas lietas
aizrādija uz viņa lielo autoritati starp revolucionariem
un viņam draudeja nāves sods, vaj katorga, jo kura
tiesa gan spētu iespiesties viņa nevainigajā iekšejā
psicholoģijā? To nevien lauka kara tiesa nespēja, bet
nespētu ari civiltiesas. Sirdsapziņa viņam tomēr bija
tīra, viņš kā noziedznieks nebūt nejutās, un Āķu
joki viņu ievainoja.

Te jo nejauši lampas ēnā starp skapi un sienu
Kalejs ieraudzija mazu lapiņu blāķi. „Vaj tās nav
proklamacijas?“ viņš iejautajās.

„Ne, Kaleja kungs, jums nav jabīstas,“ Berta
smiedamās iesaucās: „tie ir tikai draudžu regulativi,
zemes pārvērtešanas instrukcijas un Valsts Domes
nolikumi, jo jums jazin, ka revolucijas laikā mans brālitis 
kļuva par kādas drukatavas līdzīpašnieku, kura
nupat kā pārgājuse viņa pilnigā īpašumā.“

„E, ko pļāpā, Berta, tīri kā muļķe kāda!“ Āķis
diezin kamdēļ saskaitās.
 

Kalejs sarāvās no tādas rupjibas, vērstas pret
izglītotu jaunkundzi, kura bija pieraduse pie pavisam
citadas apiešanās.

„Nebrīnaties, Kaleja kungs! Mans demokratiski
sīkpilsoniskais brālis mani sācis apstrādat nevien ar
šādiem vārdiņiem. Jums vajadzetu tikai paklausities, 
kā mēs tagad lamajamies. Un es jau, liekas,
ne sliktaki par viņu. Tie ir revolucijas audzinošie
iespaidi ar atgriežanos pie dabas un kustoņiem, jo
visas tādas pieklājibas pie mums tiek atzītas par
pilsoniskām un ķiniskām.“

Kalejs raudzijās te uz vienu, te uz otru. Āķis,
atspiedis vaigu uz rokas, it kā vainigs, bet ari kā
spītigs smaidija. Turpretim Bertas sejā un skatienā
bija kas izaicinošs, pat cinisks. Viņa bija vāja 
palikuse, paplatā mute vilkās savadā raganiņas smaidā
un savadā gaismā mirdzeja ari iezaļganās acis. Kalejs
starp Āķiem tagad sajutās, kā svešnieks. Bet viņam 
nebij kur bēgt, vaj iet, un palicis viņš kluseja.

„Vaj jums tiešam sava drukatava, Āķa kungs?“
Kalejs laipni iejautajās, vairak lai izlabotu nelāgo
situaciju, nekā aiz ziņkāribas.

„Ja, ir tāda. Es pārtulkoju, lūk, šos regulativus. 
Sāku drukat vienā drukatavā. Bet īpašnieks,
pusvācietis, oktobra dienās, kad no vācu kasem sāka
izņemt noguldijumus, nevareja vairs dabut kredita,
uzspiedās man, lai topot par kompanjonu, un beidzot
atstāja vienam vien pavisam. Tagad nu sitos cauri,
kā varedams.“

„Mēs jau domajam ari uz plašakām lietam,“
Berta zobojās: „pašureiz drukā atrodas kāds moderns
dzejoļu krājums un tad ies vaļā ari mūsu pašu -
tas ir mana brāļa dzejoļi.“

Kalejam no brīnumiem bija vaj jasalecas. Ne
par to, ka Āķis drukaja modernus dzejoļus, bet
ka viņam ari pašam dzejoļi. No pēdejās puses


viņš Āķa ne iedomaties nevareja. Āķis taču
bija tik praktisks un sauss, ka drīzak, kā saka, sētas
miets vareja sākt ziedet, nekā Āķis dzejot. Tomēr
revolucijas gadā jau visi bija dzejnieki.

„Jums, jaunkundze, patīkas zoboties šovakar?“
Kalejs iejautajās, lai būtu ko teikt. Bet Āķis, kas zem
zocialistu un dekadentu iespaida tiešam bija sācis
taisit dzejas, tagad notvīka sarkans kā vēzis un 
čāpstinaja tikai muti.

„Nebūt nezobojos!“ Berta iesaucas. „Dažus
es no galvas atminos. Piemēram „Talkā“:

Lākturs mirdz, kokle šalc.
Sarkanrota, kreklis balts
Rakstā dej zābakoti
Atvaļoti, atstaroti.
Sirdssarkans āboltiņš,
Rudzu salma gredzentiņš
Rokā spiesti, vārdiņš mīts,
Zaļi svīst rudens rīts.

Vaj atkal šis:

Vārdi ... Ne vienig' vārdi - 
Diena atlūza ...
Melns lakatiņš ... Ātri vēji ...
Iziri rugajā.
Briestu zemes klēpī ...
Ne ņemt neka.
Melns lakatiņš tev ...
Iziri rugajā.

Kalejs lūdza, lai vēl izlasa. Berta izlasija, bet
sajūst vaj saprast neko nevareja.

„Ritums liekas labs. Pirmajā dzejolī ari atskaņas
sakrīt. Ja teikumi nebūtu tik saraustiti, varbūt
varetu ari ko saprast.“

Āķis Kaleja spriedumā uzmanigi klausijās.

„Nu, tie jau pirmie mēģinajumi,“ viņš noņurdeja 
un pēkšņi uzkrita Bertai. „Ej - ko pļāpā? -


uzvāri labak tēe“ (tējas vietā viņš bija sācis lietot
kaut ko smalkaku „tēe vaj „teche“ - nevareja sadzirdet).
Kalejs ari ek še gribēs padzerties. Ko tāds
meitietis zin no veikaliem, vaj dzejas !“

„Jaiet jau būs,“ Berta goridamās cēlās iet,
„dienastnieks jau saimniekam nedrīkst pretoties. Viņš
mani, Kaleja kungs, no skolotajas tiešam par savu
ķēkšu pataisijis.“

„Pate neko nevar uzsākt, bet pretenzijas kā baronietei!“ 
Āķis nosauca viņai pakaļ un iejautajās par
Kaleja piedzīvojumiem, kurus Kalejs, pats par savu
nelaimi smiedamies, jo sīki izstāstija visā vaļsirdibā.
Viņa plans bija bēgt projam uz Berlini, vienalga,
vaj ar kuģi, vaj pa sauszemi.

„Tad jums būs jagriežas pie Kreiļa. Viņš
jau nupat pie mums pa nakti guleja. Kreilis pieder
pie transporta komisijas, pagatavo pases un zin, kā un
kur labak doties. Drīzumā laidišoties projam ari
pats, kur ratā vaj uz Sibiriju,“ Āķis paskaidroja.

Viens pieklaudzinaja, un Berta ielaida Prātnieku.
Plecos viņam bija ādas nastiņa ar grāmatam. Kājās 
ūdenszābaki, noputejuši un nodrāzti. Pats viņš
izskatijās ļoti nokusis. Ieraugot viņu tādu, Kalejam
sažņaudzās sirds. Viņš pietrūkās tam pretim un
abi draugi sirsnigi apkampās.

„Vaj tu vēl dzīvs!“ Kalejs pārbrīnejās.

„Dzīvs līdz šim!“ Prātnieks priecigi atsaucās:
„bet ilgak gan ar savu kolportašu vairs nestaigašu.
Ko domā - viens draguns reiz jau pielika revolveru
pie deniņiem. Bet oſiciers, lāga cilveks, atlaida vaļā.“

„No kurienes tu nāc?“

„No Tukuma puses. Vakar pilsētiņu apsēda
ar lielgabaliem un bombardeja, kamēr pilsētas valde
neiznāca priekšā ar padevibas apliecinašanu.“

„Nu, kā tad gāja ar manām būšanam?“ Āķis
pārtrauca.


„Tā jau negāja, kā Kreiļa proklamacijas. No
Valsts Domes nolikumiem gan pāri par tūkstoš 
ekzemplariem izdaliju. No pārejām tikko pa simtam.
Sarunaju ari gabal piecdesmit pastāvigu mūsu
grāmatu noņēmeju un izplatitaju. Tikai tu nu samaksā 
man, kā jau solijies, pa rublim no galvas.“

„Gan jau!“ Āķis murminaja. „Lai sāk vien
noiet. Dabusi, kā solits. Bet vaj tiešam vairs
neiesi? Kā tad mēs tās izplatisim? Mums taču sava
veikala nav.“

„Ej pats, ja gribi. Kamēr uz laukiem pilns karaspēka, 
tavu grāmatu dēļ es vis neskriešu cilpā.“

„Nu ko tad domā iesākt?“ Āķis paklusejis
iejautajās.

„Meklešu kādu vietu Rigā.“

„Vaj tad pie manis nenāksi?“

„Kas tad tev ir par vietu?“

„Nu, par drukatavas vaditaju.“

Prātnieks pakluseja un apdomajās. Grāmatas,
kolportaša, drukatavas, bibliotekas taču bija viņa
mīļie priekšmeti. Rakņaties un nodarboties pa viņām
Prātniekam likās tīrā laime. Sirds sauktin sauca un
viņš tikai, kā paražas dēļ iejautajās, cik tad Āķis
varešot dot mēnesī? 

„Trīsdesmit rubļus.“

„Nevarešu iztikt. Jaņem savs dzīvoklis, jagādā
uzturs, drēbes ...“

„Pusdienās nāksi pie mums, mēs jau daudz
nerēķinasim, rubļi pieci.“

Kalejam negribejās noklausities viņu rēķinos,
viņš izgāja mazajā virtuvē,kurā darbojās Berta. Viņa
skaldija malku un mazgaja traukus. Liesais, tievais
augumiņš bij iejosts melnā parupjā audeklā, kurš jau
stipri spīdeja. Seja bij vāja un tumša, tikai acis
mirdzeja un platā mute rādija smejošo zobu rindu.
Kalejam Berta likās gluži pārvērtusēs.


Viens otram acīs ieskatijušies, viņi iesmējās.

„Jūs taču esat par labu priekš šādiem
pienākumiem?“ Kalejs iesaucās. 

„Pareizi! Nezinu tiešam, kamdēļ man pavisam
vajadzejās nākt uz Rigu?“

„Vaj tad uz abituriju negatavojaties?“

Berta pēkšņi iesmējās: „Abiturija?! Tās tikai
iedomas. Vaj vēl sliktak - tikai tukšas izrunas.
Brālis nogrimis savā kasē un veikalā. Bet es vāru
putru un drukatavā iekaseju naudu. Ta ir mūsu
abiturija.“

„Varbūt jums ari kas iznāks no ta veikala?“

„Brālim iznāks, bet man? Kas tad man?“

„Jūs esiet egoiste. Jums, jaunkundze, reiz jalabojas.“

„Tāda esmu bijuse, tāda palikšu. Vieglak ir
nomirt, nekā izlaboties.“

„Bet tad vajag pieņemt pašai savu vietu.“

„Nejūtu ne mazakās vēlešanās. Esmu jau atraduse 
un piekususe pa šo vasaru un rudeni. Nav
ne ticibas pedagoģijai, ne cita mērķa. Nav pat spēka
vispār ko pašai uzņemties.“

„Tā var apslinkt un pavisam samaitaties! Pazaudet 
pat katru gaumi.“ Kalejs uztraukdamies raustija
plecus vien.

„Man gribas ša un ta, bet ka īsti, pate nezinu.
Galvenais, ka mēs nedzīvojam nemaz kā gudri un
brīvi cilveki. Grieķi, piemēram, sev atļāvās visu.“

„Ko mēs daudz zinam par tiem grieķiem! Visu
varbūt atļāvās, bet kā? Ne tik daudz atļāvās, kā
varbūt iekaroja ar enerģiju, darbošanos un sajūsmu.
Un kad nepatika, ari atmeta.“

„Un tomēr samaitajās. Vecums ari samaitā.“

„Jums vēl tikai divdesmitpieci gadi! Vecums
savā laikā ir skaists, kā jauniba un vīra gadi savā.“


„Ak, jūs manis nesaprotiet! Ņemsim, ja gribat,
vislabakos garus, kuru dzīves uzskati pat skolās paraugam 
uzstāditi. Bairens iztureja tikai līdz 36 gadiem,
Puškins līdz 37, Ļermontovs jau 29 gados bija garigi 
novecojies. Un mūsu sajukušie laiki saēd 
cilvekus tāpat, kā franču revolucija un Napoleona
laiki. Ak, ko jūs variet zinat par mani un manu
pagātni !“

„Es domaju, ka viņi ari Echarona laivā skaidri
kā grieķi iesēdās,“ Kalejs piezīmeja. 

Berta neklausijās, smīneja, kūla kājas. „Vecite ! 
No šūpļa gultiņā, no gultiņas zārciņā ! hi, hi!..
Es pat domat esmu slinka, bet lasit mīlu, ko domajiet!
Kā jums patīk šis dzejolis?

Я въ лѣсъ вошёлъ, но лѣс пройду, прозраченъ, какъ ручей
И выйду къ морю ясному.
Смѣется вѣдьма старая: „Куда тебѣ идти?
Зашёлъ сюда, — конецъ тебѣ: зачахнешь на пути.
Сiи лѣса — дремучiи, от вѣка здѣсь темно.“

„Nesaprotu, kā tā var aizmaldities!“ Kalejs
iesaucās.

„Nu, tad vēlak sapratisiet kad vairak piedzīvosiet. 
Ak, kaut man būtu bijis, kas izdomā līdz galam
manas domas !“ viņa iesaucās un sāka no jauna
rīkoties ap plīti.

„Kas lai izdomā aiz jums ?“

„Ja ! Negribas pašai. Ko gan es pate varu?
Talanta nav. Hi, hi !“

Kalejs instinktivi nodrebeja, kā pie ka tumša un
mīklaina pieskārdamies. Viņš kluseja un stotijās
atkal par jaunu, jo tāda savāda jau bija visa viņu
saruna.

„Ar ko tad jums jasalīdzinajas, tas ir - ar kādiem 
talantiem? Vesels gars veselā miesā un spēks 


parādities, kāda esi, dienas gaismā - vaj tad ta 
nepietiek cilvekam ?“

„Ja, ja,“ viņa pamēdijās: „bet slims gars slimā
miesā ar nespēku pat paslēpties tumsā - ir pavisam
cita lieta !“

„Jūs tiešam esiet nelabojama egoiste ...“

Berta paceļ acis, mirkli domā, tad iejautajas:

„Pat gribedama mirt ? !“

„Mirt?! ... Varbūt ari mirt. Jo nomirt 
egoistam varbūt ir saldi,“ Kalejs atbildeja.

Berta pietrūkās. „Es biju lepna kā sātans !“
Un iedama turpinaja: „bet lepnuma un grēka koks - 
ievērojat! - bija tie skaistakie Edenē !“

„Ja, visvairak no aukam locitie, visspēcigakie,
ziediem pārpilnakie !“ ...

Uz mirkli iestājās klusums. Ari Kalejs sāka iet
- divus soļus uz priekšu, divus atpakaļ. „Jūs
man tagad liekaties, kā - atvarā ierauts brīnumkuģis. 
Es atminos, cik vēl nesen jūs daiļa, pašpaļāviga 
un pat veseliga un sārta bijāt !“

Berta patīkami aizrauta iesmējās. Iestājās
ilgs klusums. Tad Berta pirmā ierunajās: „Platons
dvēselē esot atradis trīs elementus cīnamies pēc
virsrokas: dedzigo, kas tīko pēc varas un goda; alkano, 
kas slāpst pēc baudijumiem, un prātigo, kas
meklē pēc objektivās atziņas. Manī laikam pārsvaru
ņēmis jau pēdejais.“

Kalejs klusibā priecajās par dažām viņas zinašanam. 
Viņam ienāca prātā grieķu paruna: Daiļam 
gudribas nevajag. Tagad viņa vairs nebij daiļa,
toties' gudriba, likās, pie viņas jo patīkamaka.

„Bet varbūt ari alkaniba ? ... Tikai jūsu
pašpaļaušanās nozuduse.“ Kalejs skatijās uz grīdu,
pa kuru tekaja skudras.

Bertai pārlējās par seju kaisls, sātanisks spožums. 


Bet viņa novaldijās un piebilda: „varbūt ..“
Atkal klusums.

„Kāds no dzejas ģenijiem teicis, ka cilvekam vajagot 
tikai četru lietu: dabas, kurā brīvi kusteties,
mīlestibas, kas pate ir dabiga, brīvibas no slavas
kāres, kura nomaldina neceļos, un dzīvu slāpju pēc
kāda mērķa. Pēdejā augstums noteicot visa mūža
vērtibu un laimi. Jums acumirklī no visa ta neka
vairs nava. Jūsu nelaime taču ir pasivitate.“

„Varbūt.“

„Noliekat viņu pie malas. Atmodisies prāts,
tad alkaniba un beidzot ari dedziba. Mērķi tad jo
viegli atradisiet, un līdz ar to maldi būs nozuduši.“

„Esmu jau mēģinajusēs,“ viņa kā ko atminedamās 
iesaucās: „bet paklupu. Ari maz vēl pazinu sevi
un savu dabu. Tagad mīlu tumsu un mieru. Kas
vēlas, lai nāk uz mani kā sapnis. Lai neviens 
manis vairs nemodina. Es guļu dziļu, dziļu miegu. Kā
nāves miegu! ...“

Atkal iestājās dziļš klusums. Aiz divām sienam
Āķis tielejās ar Prātnieku. Vareja dzirdet gan īgnus, 
gan viltigus, gan nekaunigus izsaucienus pēc laucinieku 
paražas. Viņi bija sanākuši pilsētā, kur
izira pamazam ari labakās lauku ieražas, atlaizdamas
viņus, tā sakot, abzolutajā brīvibā. Revolucijas 
raditā atmosfera uz to vēl vairak pamudinaja. Visi
domaja, runaja un rīkojās, kā kuram prātā ienāca.
Labi salamajušies, tie izšķīrās, kad viens otra vairs
uzskatit nevareja. Bet tā kā trūkums un materialās
intereses saistija viņus jo cieši kopā, tad drīz vien
atkal viens otram tuvojās un brāļojās, ar kautribas
pārviebtām sejām un trokšņainām valodam. Kalejs
juta, kāda elle vārijās otrā pusē. Viņā nu bija iemaldijusēs 
ari Berta, kas agrak bij dzīvojuse tur, kur dvēseli 
cienija un saudzeja vairak par visu, kur neviens


tās neapvainoja, bet mīleja un padevās tai ar visām
materialām interesem.

„Āķa jaunkundze ! Dvēsele, ari ja ta noguruse
un iemiguse, vēl tiecas aizvien kā piliens pēc apaļa
veida, kā asns pagrabā pēc gaismas, vaj kā rožu kociņš 
pēc lapam un ziedu kupluma. Ieklausaties tikai
un piemērojaties dabai.“ 

„Vaj ir vērts piemēroties dabai, ja ari pelnurušķite 
spēj justies par princesi? Kad mēs nepiemērojamies 
vairs dabai, tad daba piemēroja, mums.
Un dzīves vietā ierodas sapņi. No zemes lodes jau
neviens nevar nokrist. Nekad es neesmu jutuse tādas
rosibas ap sevi, kā sevī izsīkdama un iznīgdama. Kā
aiz glāžu šķirsta apkārt man lodā visadi zvēri
cilveku sejam, sapļāpā visadas rupjibas un muļķibas,
bet garām paslīd ari pa skaistai sejai un pa auguman,
iejostam smalkos zīdos, pāri galvai karajas kuplie 
bulvaru koki, magaziņu logos zelta un visadu puķu vaj
cik un tā tālak. Rudens novakaros gaiss reizem tāds
dzidrs, elektriskie lukturi tik mirdzoši, kā zvaigznes.
Tikai troksnis maniem nerviem te par smagu.“

Kalejs juta, ka viņam uzpūta, kā pavasara, vaj
rudeņa dzestrums un savada primitivi caurskatama pilsētas
daile. Viņš apjuka uz mirkli.

„Euridika !“ viņa iesmējās par sevi, ievērodama 
viņa apjukumu. Trumulī sāka sīkt.

„Pasivitate taču ir nāve, bet nāve - grēks.“

„Vissaldakais nektars, labak sakat!“ Berta atcirta.

„Bet dzīviba! ...“

„Īstā dzīviba tikai iz nāves dzimst!“ viņa
iesmējās. 

„Bet no tikko ieradušās dzīvibas jatiecas pēc
dzīves pilnibas.“

„To tikai caur nāvi ...“

„Tie tad ir sapņi, nevis dzīves patiesiba.“

„Bet toties' visskaistakie !“

 
„Nu, tad jūs esiet sfinksa priekš tik veseliga
cilveka, kāds es.“

„Tiešam? Kā tas man patīk ! Bet ko tas viss
līdz ! Es tiešam esmu nelaimiga. Dzīvot tādā
trūcibā un rupjibās, kā es, - tas sabojā dūšu un
nervus. Es redzu neizteicami daiļus sapņus, bet 
nākotnē man nav nekādas citas izredzes.“

„Nu, pieņemat taču vietu !“

„Kā es lai brāli vienu atstāju? Pašreiz viņam 
tāds svarigs uzņēmums. Man taču viena
alga, kā vienu, otru gadu nodzīvot. Un pie tam 
slepenibā jau mans interesantais stāvoklis man ļoti 
patīk, jo no visa cilvecigā tagad esmu svabada. Kur
visās malās vēl valda vecās Rigas pilsoniskie 
aizpriedumi, vaj revolucijas chaoss, mans sapņu 
baloditis lido par to, kā dievibas dvaša.“

Kalejs bija pārsteigts no viņas salīdzinajuma.
Apjucis viņš iesaucās: „Nu ko tad - tad jau viss
kārtibā !“ 

„Tēja ari jau uzvārijusēs!“ viņa iesmējās
itin kā ļoti laimiga sevī, un viņi abi ar traukiem iegāja
istabā pie Āķa un Prātnieka, kuri stīvejās, tiepās
un dusmojās par kādām kapeikam.

„Nu, kurš kuru piekrāpsiet, lielie veikalnieki ?“
Berta ienākdama, kā aizvien ar sava pārakuma apziņu,
iejautajās kā no augšas.

„Viņš grib, lai uzņemos visu veikala vadišanu,
palikdams tajā dien' un nakt', par trīsdesmit rubļiem
mēnesī. Pie tam lai pats ari ieguldu pusotra simta
rubļu, kurus par šo pusgadu esmu sapelnijis. Bez
tam man ne kapeikas neizmaksā par to, ko jau esmu
darijis priekš viņa.“ 

„Jūs, Prātniek, tā varat aizmirsties un sūdzeties! 
Ir taču pierādits, ka mums strādniekiem 
jadzīvo un janomirst priekš saviem kungiem kapitalistiem. 


Kamēr vispārejā kārtiba nav mainijusēs,
ciešat klusu un darat, kā pavēl, tāpat kā es.“

Prātnieks labsirdigi iesmējās. Tāpat ari Āķis.
Bet Kalejs domigi piezīmeja: „Man liekas, ka jokodamies 
ar nopietnām lietam, jūs spēlejaties ar uguni.
Ja Prātnieks ko nopelnijis, tad tas ar pateicibu viņam
tūliņ ari jaizmaksā. Bet Bertas jaunkundze, kura
ieraduse pie labakas apiešanās, jauzrunā viņai piemērotā 
tonī.“

„E, kas ši nu ir! Vaj es pats neesmu viņu
izskolojis? Un Prātnieks? - kad pašam vajadzejās, 
tad gan zinaja no manis aizņemties. Bet tagad,
kad man vajadzigs, tad vis neuzticas. Tāda ta 
pateiciba.“ 

„Vaj tad jums tiešam tik slikti apstākļi?“ Kalejs
iejautajās.

„Kādi labie tie nu var būt, kur tikko kā esmu
iepircies !" Āķis atņurdeja.

„Par cik jūs iepirkāt visu to veikalu?“

„Veikala noslepumus jau tā nevar izstāstit.“

„Par tūkstoši pieci laikam,“ Prātnieks Kalejam
paskaidroja: „bet viņš jau par šo rudeni ir milzigi
pelnijis. Cik viņš nava proklamaciju vien piedrukajis ! 
Un vienumēr par tām ir ņēmis div- un trīs- kārteju 
atlīdzibu.“

Āķis nosarka: „Ej nu nemuldi par to, ka nezini.
Es proklamacijas ...“

„Vaj tu mani piemānit gribi ?!“ Prātnieks iesaucās. 
„Pats Kreilis man sūdzejās, ka neviens tik dārgi
neplēšot par proklamacijam, kā tu.“ 

„Kaunejies būtu melot! Kreilis šim teicis!“

„Ne, vaj tad tu tiešam mani par meli notaisisi!“
Prātnieks saskaities uztrūkās.

„Vaj nu tevi, vaj Kreili - to jau es nezinu,
kurš te melojiet.“


„Un tad tu neesi drukajis proklamaciju par 
trīskārteju maksu!“

„Tu esi tīri traks! Kā lai ar tevi cilveks
sarunajas !“

„Mitejaties, mīļie! Kas jūs varat būt par
kompanjoniem, ja viens otram neuzticaties?!“ Kalejs
pazobojās.

„Tāpat, kā mēs ar viņu!“ Berta iesaucās:
„Plēšamies un lamajamies, bet veikals zeļ un zied.“

„Vaj tad jūs nevariet izšķirt ša strīda ?“
Kalejs lika viņai priekšā.

„Drukajis jau nu būs pa naktim. Bet par cik,
to gan nezinu. Brālis jau ir konspirativs uz visām
pusem.“

„Tik pļāpigiem cilvekiem, kā jums, kaut ko izstāstit - 
lai Dievs nedod! Vienā mēnesī izputesi,“
Āķis sarunu nobeidza.

Pēc, tam viņi sēdās pie tējas galdiņa. Uz
šķīvja bij pāris siļķes un veca sadzeltejuse gaļa, 
ceptos taukos iesaluse. Tad vēl melnā un baltā maize
Bez sviesta un četras biezas pieckapeiku glāzes ar
tēju. Iekoda, ko nu kurš redzeja.

„Mēs tagad, Kaleja kungs, lieliski taupamies.
Brālis priekš saimniecibas dod tikai vienu rubli
dienā. Bet pats gan iekož pa kneipem.“

„Ar kundem, kā mēdz teikt!“ Prātnieks pajokoja
un jautri, kā aizvien smējās.

„Varbūt tā tam ar' jabūt !“ Kalejs, neko no
veikala nezinadams, nodomaja.

„Vaj domajiet, ka mūsu pilsoniba citadi pie
saviem namiem tikuse?“ Āķis pajokojās.

„Oho! Starp pilsoņiem ir ari bagati ļaudis, kas
iesākuši ar zolidu mantojumu. Tie ir džentelmeņi,
kas apietas smalki, turas pie vārda un izmaksā 
kārtigi,“ Prātnieks ēzdams deklareja.

„Bet iesākums visiem bij no siļķes,“ Āķis tiepās.
 

„Ģete saka, ka iesākums visam bijis darbs !“ Kalejs 
ar vērigu humoru piezīmeja.

„Ne, siļķe tak!“ Berta tiepās.

„Protams. Neēdis, nestrādasi,“ Prātnieks skaļi
smējās.

„Un tāds, lūk, grib vēl dzejot !“ Berta kodigi
piezīmeja.

„A par ko ne?“ Āķis iesaucās un blisinaja zem
vākiem šaurās acis, atkal viss pietvīkdams.

„Bet tad vispirms vajadzeja raut vaļā par siļķi !“
Prātnieks mira nost no smiekliem: „kā dažs labs
veco laiku skroderis mēdza dzejot par adatu.“

„Es domaju, ka brālis drīzak dzejo tikai reklamas
pēc, lai starp dzejniekiem iegūtu kundes. Pie 
dzejnieka tak katrs labak griezisies, nekā pie veikalnieka vien.“

„Varbūt. Jo peļņa no proklamacijam tagad
sāks iet mazumā.“ 

Tomēr Āķis visu pacieta, paplātija muti, 
blisinaja acis un smaidija.

„Palūkojiet jūs izvadit kaut ko uz savu roku,
tad zinasiet kritizet. Līdz šim jūs visi tikai par algu
esat strādajuši. Pašiniciativas nekādas nevienam.
Tamdēļ ne es jūs un jūsu morales cienišu, ne ari
pats pēc jums rīkošos.“

„Immoralists!“ Berta piezīmeja.

„Ničeanists!“ Prātnieks iesaucās.

- Ko tas nozīmeja? - Kalejs pats sevī nodomaja. 
Vaj tiešam te kāds sakars bija ar Niči ?
Lasot Niči, viņš bij atdūries pret to, ka Niče
par idealu uzstādija gan Ģeti, gan noziedzigā pāvesta
Aleksandra sestā jaunako dēlu Cezaru Bordžiju, no
kura Makkiaveli norakstijis savas makkiaveliskās politikas 
teoriju. Cezars bijis neparasti spēcigs un
daiļš fiziski, sapratis visadas mākslas un zinatnes, bet
bijis ari tikpat noziedzigs. Nonāvejis savu brāli
Džiovanni, lai mantotu viņa hercogistes, caur nodevibu 


un noziedzibam apvienojis zem savas varas
daudzas pāvesta valstis, viltigi nonāvedams nepaklausigos
hercogus, dzīvojis ar savu māsu Lukreciju Bordžiju, 
kritis gūstibā, izbēdzis no cietuma un miris
kaujas laukā 31 gadus vecs. Īsts Mefistofels ! Vaj
tiešam tādi mazi Cezariņi, kuri sāka no siļķes, 
nebija ari vairums sīkpilsoņu? Un vaj viņiem nebija
savas dabiskas un ari vēsturiskas tiesibas eksistet? ...
Un pēkšņi Kalejam smadzenēs iesitās, kā staru metejs,
kas apgaismoja veselu rindu jautajumu. Ruat justitia,
et vivat mundus ! - sauca ari viss proletariats. Viņš
neviļus viss sadrebejās, it kā viņam būtu janozūd
no šis pasaules. Nākt atkaribā no kāda Cezara,
likās briesmigaki, nekā nomirt. Un tomēr viņam iekrita
prātā, pats dieviškais Leonardo da Vinči bija
Cezaram veselu gadu labprātigi nokalpojis, celdams
cietokšņus un apbruņodams tos ar visbriesmigakām,
ienaidnieku iznīcinošām mašinam. Un kas viss tad
nenotika Italijā ? Drīz ari raganas sāka dedzinat. Vaj
kaut kas tamlīdzigs pašreiz negatavojās ari Krievijā ?

„Ko jūs, Kalej, uz to teiksiet?“ Prātnieks
pirmais pārtrauca iestājušos klusumu.

„Viņš izlieto savas dabiskās tiesibas,“ Kalejs
domigi atbildeja. 

„Kā! Citus izmantot? !“

„Ja citiem nav nekas pretim. Es gan no viņa
nevēletos nākt atkaribā !“ 

„Kurš tad lai to vēletos !“

„Nu tad bēgat - bēgat projam no briesmam,“
Kalejs puspajokojās.

„Kur šie liksies paši vien,“ Āķis nicinoši
iesmējās.

„Apstākļi piespiež !" Prātnieks, kurš vēl
bija jaunekļa ticibas un pasivitates pilns, piezīmeja.

„Tie ir jauzvar !“ Kalejs iesaucās.


„Bet vaj zinat, ko slavenais „Pana“ autors,
kurš jo bieži cieš trūkumu, nesen teicis? Šis
nožēlojot, kamdēļ neesot piedzimis vecajā Romā,
kur labprāt vēletos būt par vergu, lai tikai nebūtu
janorūpejas pašam par savu uzturu un pajumti,“
Berta devās starpā.

„Ir ari tādi. Cilveki visadi gadas. Kāda
kuram daba. Pēc vienas liestes visu neizlieksi ... Tā,
kā Hamsuns, jo sevišķi laikam sievietes domā,“
Kalejs piemetinaja.

„Tos ir līdzšinejā kapitalistiskā dzīve sakropļojuse. 
Tiklīdz zeme un kapitals tiks nacionalizeti, tad
vienadi brīvi jutīs visa cilvece,“ Prātnieks sašutis
iesaucās.

„Bet iedzimtiba?“ Kalejs savam draugam iejautajās.

„Kas tad ir iedzimtiba? Vaj ne apstākļu produkts ?
Līdz ar dzīves apstākļiem izmainisies ari iedzimtiba.“

„Viss jau var būt. Bet tikai tāļā nākotnē,“
Kalejs piekrita.

„Nekad tas nebūs !“ Āķis ļauni iesmējās:
„kropļu nekad netrūks, bet dārgakmeņu aizvien būs
maz.“

„Dārgakmeņi pieder pie fiziskās dabas, kur aprobežotaki 
likumi, nekā gara valstī. Talants gan ir un
paliks reta manta, bet iniciativa jeb uzņēmiba ir 
audzinašanas lieta,“ Kalejs pretojās.

„Bet tā kā tagadejās skolās iniciativa pēc iespējas
tiek iznīcinata, kad mēs, mācitie, nebūt nevaram
sacensties ar šādiem mužikiem, kāds mans mīļais
brālitis!“ Berta beidzot rezumeja.

„Bet es?“ Prātnieks bezspēcigi iejautajās.

„Jūs jau esiet idealists, citiem vārdiem: ne
šis, ne tas! ...“

„Bet sakat, kur tad Smilģis palicis ?“ Kalejam
iekrita prātā.


„Jau sen Mandžurijā. Vadot veselu rotu
zaldatu un cīnoties ar hungusiem. Raksta par skaistiem
rožu kalniem, pa kuriem medijot nezin kādus tur āžus.
Un redakcijas bombardejot ar saviem tēlojumiem,“
Berta pastāstija.

„Vaj tad jūs sarakstaties?“ Kalejs izbrīnejās.

„Tas ir - kā sarakstamies? Viņš man raksta
vienā rakstišanā, sāka, tiklīdz bij aizbraucis. Smilģis
ir uzņēmigs, un pašam tāļumā atrodoties, viņam
nav ko kauneties. Viņš man raksta taisni kā savai
sievai. Es viņam esmu vismīļakā, visdaiļakā, gan
princese, gan bāka, gan pate saule - viss, ko vien
var iedomaties. Bet es, protams, neatbildu uz līdzigām
muļķibam, jo mīlu vienkāršibu un skaidribu.“

Visi četri sirsnigi smējās, jo viss, ko darija
Smilģis, viņiem likās nesamērigs un smiekligs.

„Es domaju, ka viņš labu galu neņems !“ Berta
turpinaja.

„Kamdēļ?“ Kalejs jautaja.

„Par to, ka viņš pats vien par sevi un ar sevi
tikai nodarbojas. Jūs domajat, ka viņš mīl mani?
Nebūt ne. Viņam tikai gribas kaut kam rakstit, jo
laikraksti viņa vēl nedrukā. Pārrakstijis virsrakstu,
tās pašas vēstules sūtis otrai un trešai, jo droši
vien kādā kladē tās viņam būs ierakstitas. Smilģim
savada smacejoša sapņu un puķu atmosfera, kur viss
sajucis un man tikai galva sāk sāpet, ja ielasos.“

„Jūs ļoti labi protat zoboties. Bet kamdēļ tad
viņam bojā jaaiziet?“ Kalejs atgādinaja.

„Es domaju, ka sasapņojies viņš ieskries par
dziļi hungusos un tiks nošauts. Vaj ar' iegāzisies
kādā aizā, dzenoties pakaļ saviem āžiem. Ko
domajiet, - vienreiz viņš man atrakstija, ka nezin, kas
ar šo noticies. Laikam tamdēļ, ka es neatbildot.
Galva bijuse tik karsta un tā deguse, ka esot izskrējis
no zaldatu telts un licies taisni iekšā uz galvas asis


piecas dziļā ezerā starp klintim. Acis turejis vaļā un
redzejis līdz dibenam visas smiltiņas un zelta zivtiņas,
kuras bēgušas projam. Par nelaimi, kā viņš saka,
citi kareivji viņu izglābuši. Bet viņš esot juties
tik laimigs dibenā!“

„Melo !“ Āķis iesmējās.

„Taisni kā Baļmonts,“ Kalejs iesaucās, „kurš
izlēcis no trešā stāva pa logu un salauzis kāju.
Bet veseļodamies trijās nedeļās sarakstijis savu labako
grāmatu „Горящiя зданiя“

„Nu, bet tam taču iedzimta kultura un viņš
ir izglītojies!“ Berta pretojās.

„Ari Smilģis daudz lasijis!“ Prātnieks piemetinaja ...

„Paga - jūs varat pļāpat, bet man vēl kur
jaaiziet!“ Āķis iesaucās un, paķēris cepuri, aizsteidzās
savās veikala darišanās.

Pēc neliela brītiņa kāds piezvanija. Berta
izsteidzas atvērt. Durvīs tie nelielu laiciņu, kā veci
paziņas, klusam sarunajās. Tad ienāca kāds nopietns
kungs, videja auguma, gaišiem matiem, noteiktām
vīrišķigām kustibam. Berta viņu iepazīstinaja ar
Kaleju un viņš nosēdās Āķa vietā.

„Nu, par ko jūs, kungi, te disputejat? Vaj man
ari ļauts dzirdet?“ viņš griezās pie Kaleja. Berta
uz vietas bija palikuse sārtaka un skaistaka.

„Par kādu dzejnieku, mūsu draugu,“ Kalejs
pastāstija. 

„Vaj atļauts zinat viņa vārdu?“

„Vārds jums neko neteiks, jo dzejnieks nav vēl
parādijies atklātibā.“

„Tā tad dzejnieks potencē,“ Berta piezīmeja.

„A, potencē ! Nu, kāds tad viņš ir ?“

„Savadnieks, liels sapņotajs,“ Kalejs turpinaja.

„Āa! Tāds pats laikam, kā tas Smilģis, kas
jūs, Bertas jaunkundze, apstājis ?“


„Tas pats ir !“ Kalejs pastāstija.

„Es jau ar' domaju. Nu kā - vaj tad labs
liekas ?“

Kalejam nepatika svešā tonis. Viņš likās it
kā nesadzirdejis. Un jautajums palika gaisā karajamies.

„Varbūt es jūs trauceju ?“ svešais piecēlies
iesaucās.

„Ne, kā jūs to varat iedomaties !“ Berta atsaucās.

„Bet tur tie kungi apklusa!“ viņš norādija
ar galvu.

Prātnieks iesmējās, Kalejs neteica neko.

„Es zinu, ka mans tonis šajos demokratisma
laikos jo bieži liekas aizdomigs.“

„Vaj tad jūs tāds aristokrats ?“ Kalejs iejautajās.

„Ja vēlaties, ja. Mazakais, gara aristokrats.“

„Un no ka tas vērojams ?“

„Ari no manas uzstāšanās.“

„Un vēl ?“

„No ka tik gribat ! ... Vaj jūs esiet skolotajs ?“

„Ja.“

„Bēglis ?“

„Ja.“

„Nu redziet: es jums varu izpalīdzet. Man ir
sakari ar mūsu labakajām familijam. Varbūt ceļa
naudas trūkst ?“

„Ne, paldies. Man pietiks.“

„Jūs domajat doties uz ārzemem ?“

„Ja.“

„Nu redzat: es jums varu izstāstit, kā un kur ...
Jo esmu izbraukajis tās krustam šķērsam. Uz kurieni
jūs brauksiet ?“

„Uz Berlini.“ 

„Brauciet pa dzelzsceļu līdz Veržbolovai. Jums
ir inteliģents, pieklājigs izskats un jūs neviens velns
neraus. Veržbolovā izkāpjiet un te jums būs kāda


žīda adrese, kurš jūs aizgādās pār robežu uz
Eidkūņiem sveiku un veselu un tikai par trīsdesmit
rubļiem.“ Viņš izplēsa lapiņu no kabatgrāmatas
un uzrakstijis adresi iedeva Kalejam.

„Vaj jūs kāds no revolucionariem ?“

„Senak - ja. Savu revoluciju es iztaisiju jau
gadus piecus priekš jūsejās. Bet tagad viņi mani
niknie nīdeji, caur to ka nosebojušies ... Šis
žīds man pašam reiz pakalpoja un, kā dzird, vēl
noderot itin labi. Neesot paaugstinajis pat ne taksi.“

„Jūs nejokojiet? “

„Ar tik nopietnām lietam! Un jūs tak droši
vien esat pelnijuši lodi, vaj cilpu?“

„Protams.“

„Nu redziet. Revolucionari mani ienīst, bet es
viņiem izpalīdzu, kur varedams. Es domaju, ka jubs
cienisiet mani.“

„Man tas varbūt vieglaki nāksies, jo neesmu
taču principiels revolucionars.“

„Ā - tad tā saucamais līdzskrējejs ?“

„Ari ne!“

„Kā tad jūs karatavas pelnijuši ?“

„Tukšas aizdomas, jo esmu gadijies tādos 
sarežģitos apstākļos, ka ...“

„Gadas, gadas ari tā,“ svešais pārtrauca, lai
Kalejs neiesāktu gara monologa: „bet tad taču var
izskaidroties. Ieronaties personigi pie ģeneralgubernatora ... 
Nav taču neviens inteliģents, godigs cilveks 
kritis. Krievijā, kur tādu daudz, ari viņus kar,
bet zemnieku tautā administracijai tādi uz vietas paliek
mīļi.“ 

„Bet vaj es par tādu ekzemplaru varu saukties?
Esmu tikai skolotajs, kas nekad nav sagājies ar 
ģeneraļiem.“

„Nu, es domaju, daba pret jums nav skopa bijuse.
Varetu, liekas, pašiem ķeizariem acīs skatities.“


„Jūs runajiet komplimentus, lai būtu ko runat.“

„Ne. No visas tiesas. Es pazīstu cilvekus.
Jūsu vietā es nekur nebēgtu. Pat ja tiešam ko
būtu noziedzies, teiktu ne un ne. Un nenoticet man
nevaretu.“

„Jums raksturs, temperaments, izveiciba.“

„Ne, tas nu nemaz nav galvenais. Kam tīrs
gars un savas domas, tāds ir drošs un tādam
daudz kas izdosies. Vērtigs cilveks liksies vērtigs,
lai ari viņš dieszin ko būtu izdarijis.“ 

„To jūs varat attiecinat uz sevi, ne uz mani.“

„Nu, ja jums nav tādas pašapziņas ...“

„Tad kur lai viņu ņem!“ 

„Ja, tad ta cita lieta!“

Prātnieks iesmējās visu garo sarunu noturedams
par tīro joku dzīšanu. Bet Kalejs juta, ka svešais,
kā runaja, tā ari domaja. Tikai svešais to nebūt 
nepūlejās iedvest ari Prātniekam. Viņa dēļ tas visu
vareja noturet pilnigi par joku. Viņš viņu vēl 
pavedinaja uz to, iejautadamies: „Nu, kā jums patīk 
šis joks? Interesantaks bija, nekā jūsu sarunas
par sapņotaju Smilģi ?“ 

„Nu, kā ne, kā ne!“ Prātnieks palielija: 
„pavisam citads tonis.“ 

„Aristokratisks ?“

„Augstakā mērā! It kā tieši no kāda feodala
tapinats.“ 

„Man viņš iedzimts, lielais prātvēder!“ 
Svešais to izteica tik negaiditi un mīļi, aizrādidams uz
Prātnieka tiešam paplato vidukli, ka neviens nevareja 
ne ļaunoties, nedz nesmieties. 

Pēc tam viņš ieskatijās pulkstenī, satrūkās, it kā
būtu aizkavejies, un atdievojies aizgāja.

Kad viņi palika vieni, Kalejs sajuta, itin kā tiem
būtu kas atrauts. Bet viņš to nokluseja pats sevī
un novēroja te Bertu, te Prātnieku.

 
„Kas viņš tāds ir?“ Kalejs ļoti ieinteresets 
neviļus iejautajās. 

„Mūsu pazīstamā studenta Gubas brālens.
Pašreiz mēs drukasim viņa dzejoļus.“ 

„Kā viņu sauc ?“

„Vārda nezinu, bet pseidonims Pavasars.“

„A-a! Pavasars !" Tad tāds viņš izskatas,“
Kalejs sajūsminats iesaucās, jo bij jau ko lasijis no
viņa dzejam un īsajiem, skaistajiem stāstiņiem.

„Lūk, kur nekaunigs un neģēligs varmāka !“
Prātnieks tik tagad vēl attapies iesaucās dziļā 
sašutumā. „Lai Dievs nedod ar šitadu kādai skuķei, vaj
sievai satikties! Viņš viņu uz vietas apburs,
sagrābs un aizraus, uz kādu elli vien gribēs.“
Prātnieks bija novērojis, ar kādu saviļņojumu visu
laiku Berta viņā bija nolūkojusēs.

„Vaj jūs ar to gribiet teikt, Prātniek, ka viņā
var iemīleties? Kas tad tur par brīnumu. Nezin
kādos neiemīlas!“ Bertra tīšā naivitatē paskaidroja.

„Dekadents tāds! Ar nūjam aizdzenams, kamēr
tas nav samaitajis visu tautu !“

Kalejam pēc šiem vārdiem visa sajūsmiba un
sviniba izjuka. Krūtīs ietrīcejās savadi dzidri smiekli. 
Berta viņu saprata. Viņiem spruka smiekli un
abi smējās līdz asaram, smējās atņemdamies, līdz
dūrieniem sānos. Bet Prātnieks nāvigi apvainojās, 
pievilka plaši izplestās kājas un pat nospļāvās.

Pēc tam Kalejs kļuva domigs, tāpat ari Berta
vairs nesmējās. Viņa nokopa galdu, klusam pie sevis
padziedadama: „Mēness starus stīgo dzelmē dzidrajā“.
Bet Kalejs staigaja pa istabu smeldzošu ilgu pilns, kā
noreibis no kādas nezinamas laimes solišanās. Šajā
brīdī viņš sānis uzlūkoja Bertu, kura bij daiļa
satvīkuse, un acumirklī viņš sajuta, ka pazaudēs to uz
visiem laikiem, ja vien Pavasars tā vēlesies. Viņam
gribejās drīzak aizbraukt uz ārzemem, lai tas nebūtu


japiedzīvo, jo sirdi sagrāba bezgaligs žēlums. Vaj
viņš Bertu mīleja, vaj gribeja paturet sev? Likās,
ka ne. Un tomēr viņu pārņēma visdziļakā vientuliba. 
To viņš bija sajutis ari, kad tajā naktī, nolēcis 
no zirga, raudzijās trijos līķos. Kāds te sakars,
viņš nevareja aptvert. Bet mūžibas sajūta viņu
tad bija satvēruse un pacēluse pāri iznīcibas varā
padotai dabai un to pašu viņš sajuta ari tagad.
Tikai neviens no ta neko nemanija, jo Berta bij 
apjukuse savā laimē un Prātnieks noskaities.

 
Astotā nodaļa

Nomaldijušies fantasti


Kalejs tik viegli nevareja aizbraukt no Rigas, kā
bija cerejis. Uz visiem dzelzsceļiem, piestātnēs, kā ari
pie ostas dežureja karaspēks un policija, kas publiku
apstādinaja, apjautajoties pēc pases un izmeklejot, vaj
kāds nenesaja ieročus. Un kaut gan nebija droši
palikt ari Rigā, jo katru mirkli vareja apstādinat uz
ielas un izmeklet katra dzīvokli, tomēr Kalejs kavejās
un sāka meklet pat jau stundas, lai tikai no Āķiem
varetu pāriet pats savā dzīvoklī. Ja ar' bija bīstami 
palikt Rigā, tad iztikt ārā no tās un sevišķi
pāri par robežam bija vēl bīstamaki.

Laika viņam bija par daudz un to viņš pavadija
pa lielakai daļai pilsētas bibliotekā. Viņš bija sācis
ņemt cauri vācu avotus par Baltijas vēsturi, jo domaja, 
ka taisni tagad viņam būtu laiks gatavoties par
latviešu vēstures un literaturas pasniedzeju kādā
privatskolā. Kalejs, protams, apmekleja ari Rigas muzeju 
un bilžu galerijas. Tikai, izņemot vēsturiskās
relikvijas, daudz kur nebija ko redzet. Nevienas pirmās
šķiras oriģinalgleznas vācieši savā septiņsimts gadu
ilgā pastāvešanas laikā nebij iegādajušies. 
Vislabakās gleznas bija kopijas no Vuvermaņa un Ruizdaļa 
un dažas miniaturas no otrās šķiras holandiešiem. 
Izložņadams visas Iekšrigas ielas, viņš
gan atrada šur tur pa veco stīlu atliekai, bet veselas
lielas ēkas, kas būtu iztureta kādā vienā stīlā un
celta no ģeniala meistara, tādas nevareja atrast 
nievienas. Melngalvju nams bija tas oriģinelakais, bet


necik pacilajošs. Ari vecās Doma, Petera un Jēkaba 
baznicas bija gan savadnieciskas, tāpat kā rātuzis,
un ģildes bija smagas un oficiali greznas, bet dvēseles
pacildinat caur savu māksliniecisko vērtibu nevareja.
Mājās viņš no savām ekskursijam aizvien pārnāca
drīzak sadusmots un piekusis, nekā atsvabinats un 
pacilats. Gara baudijums viņam bija tikai, uzlūkojot
stingrā florentiniešu stīlā celto Mohrberga namu. Ari
daudzinatais latviešu architekts Baumanis starp saviem
40 namiem nevareja uzrādit ne viena ar kaut cik nopietnaku 
mākslas vērtibu.

Vēl Kalejs pēc kārtas apmekleja visus trīs
Rigas teatrus. Teatra lietās viņš bija dziļak iedomajies, 
nekā glezniecibā, vaj architekturā, kuras pazina
tikai no izlasitām mākslas vēsturem un sliktām 
reprodukcijam. Bet ari teatri neviens pilniga iespaida uz
viņu neatstāja. Ja bija ģeniala luga, kā piemēram,
Hamlets, Ziemeļu varoņi, Idealais vīrs, vaj ari
Vagnera operas, tad iespaids iznāca dziļš un aizraujošs, 
bet pats izpildijums likās aizvien pārak nesamērigs, 
mākslots, saraustits. Rigā viņš bija cerejis
ieraudzit kulturas pilnibu, bet tai līdzigas kulturas, kādu
viņš bija smēlies no savas klasiķu bibliotekas, ari
Rigā nevareja atrast.

Tad atbrauca pianists Hofmanis. Kalejs no viņa
sešiem koncertiem bija varejis apmeklet tikai divus.
Bet pēc tiem tad ari vairs nežēlojās par to, ka
Rigā neka laba nebūtu. Hofmanis viņā bija sacēlis
tādu dvēseles vētru un novedis tādā pārdomašanas 
dziļumā, ka viņš visu nakti noguleja vaļejām
acim un noreibis staigaja veselu dienu, kā pēc viena,
tā pēc otra koncerta. Viņš domaja, ka tādu iespaidu
savā laikā laikam būs varejuši atstāt Lists un 
Rubinšteins. Pēc tam viņš vēl dzirdeja Lamondu
un Buzoni, bet salīdzinot ar dieviškā Hofmaņa ģeniju,
abi pēdejie likās tikai talanti ar lielu techniku un


raksturu. Protams, ka uz laukiem viņš neka tam 
līdziga nevareja piedzīvot.

Pārejo laiku Kalejs pavadija, klejodams pa Daugavas 
dzelzs un pontontiltiem un te tiešam aizvien
izjuta ko pirmatneji lielu un grandiozu. Ne skaistie
Rigas bulvari, ne dzīvās Iekšrigas ielas, kurās 
raudzijas visdažadak izgreznotie magaziņu logi, tāda
iespaida uz Kaleju neatstāja, kā kuģu kustiba uz Daugavas, 
plašie nemierigie ūdeņi, vētras joņi un horizonts, 
nosēts ar fabriku skursteņiem, kuri aizkvēpinaja 
tīrās, dzidrās debesis.

Kādreiz janvara beigās, kad daba griezās jau uz
pavasara pusi un ielas kļuva aizvien melnakas, bet
gaiss valgaks un vētrainaks, Kalejs gāja uz kuģu
piestātni, lai pārbrauktu uz Agenskalnu. Iepriekš
tam viņš uz ielas bija sastapies ar savu skolas sola
biedri un cikkārtejo draugu Jāni Ziltaru, kurš bij
iestājies politechnikā, kā pats izsacijās, tikai tamdēļ,
lai brīvaki varetu nodoties zocialisma propagandai, un
tagad darbojās centralkomitejā. Viņš iedeva Kalejam
savu adresi, un Kalejs viņu jo drīzi gribeja apmeklet,
ceredams pie viņa ari pārnakšņot.

Te sēzdamies kuģitī, Kalejs nejauši ieraudzija
mazu vīriņu, ierāvušos lielā kažokā un viņu 
bailigi uzlūkojam zaļpelekām acim gluži zaļā, grumbainā,
sennecirptā sejā. Mazais vīriņš, pienācis tuvak,
nosauca sevi par Zaķiti, un tikai tad Kalejs iedomajās,
ka tas ir tas pats gādigais familijas tēvs, komiķis
un muižu dedzinatajs, ar kuru tie bij jājuši pretim
melnajai sotņai. 

„Kāds jūs, Zaķit, pārvērties un novecojies !“
Kalejs neviļus iesaucās: „nemaz vairs pazīt !“

„Grūti laiki!“ Zaķitis mēģinaja jokot, atņirdzis
retos, dzeltenos zobus. Ari balss viņam nāca kā no
kapenem. Bet acis it kā lūdzās, vaj ar', Kalejam
cauri urbdamās, nogurušas raudzijās kur bezgalibā.


„Un kur jūsu ģimene?“

„Dies' vaj jel viens dzīvs vairs ... Palika uz
laukiem,“ viņš nenoteikti atbildeja.

„Kā tā?“

„Esmu apvainots par dedzinašanu, laupišanu
un slepkavošanu,“ Zaķitis, Kalejam blakus piespiedies,
čuksteja, noraustidamies kā nervozos drebuļos.

„Un tiešam esiet ari vainigs ?“

„Es jau dariju visu. Pats pirmais visur.“ Viņš
noslēpumaini smīnedams palielijās. „Tajā pat dienā,
kad izšķīramies un kazaki aizjāja uz Cēsim, 
nosvilinajām rijas ... Un vēlak tika muižas pārvaldnieki
atbruņoti. Ja kāds nepadevās, vaj cēla ķildu, tika
pat noslepkavoti. Bet kur kazaki mitinati, tās muižas
pa lielakai daļai tika nodedzinatas.“

„Ar Babana ziņu?“ Kalejs iejautajās.

„Ne, tāpat uz savu roku. Un tad Kreilis jau
iepriekš visam piekrita ...“ Ar labpatikšanu viņš
stāstija tāļak: „Muižas tika izēstas, izlaupitas un
nodedzinatas. Bet laupijis gan es netiku, Dieva vārds !
Ne ar' mājās ko pārnesis. Bet bija, kas pat labakās
govis aizveda savos staļļos.“

„Bet kur tad viss tas notika? Mūsu draudzē
taču ne?“

„Pa daļai ari mūsu draudzē, bet vairak kaimiņu
draudzēs, kur mūs vairs nepazina. Tajā muižā, uz
kuru mēs jājām, tika pēdejais baļķis sadedzinats un
ari mūri sagāzti ...“

„Bet kas tad jūs apvainoja?“

„Nu nodeveji, no pašu vidus.“

„Kādi tad?“.

Zaķitis uzskaitija dažus, izņemot pristava rakstvedi, 
Kalejam nepazīstamus vārdus. „Tikai tie visi
jau nonāveti.“

„Cik tad!“

„Pavisam piecpadsmit cilveku.“


Kalejam tikai šalkas pārskrēja par kauliem.
„Bet cik tad krita ienaidnieku?“

„Pavisam pieci cilveki.“ 

„Un cik pie mums soda ekspedicija nonāveja?“

„Ta tikai pēra. Tika nopērti visi pagastvaldēs
ievēletie, kuri nepaguva noslēpties. Bet Babans ar
Akotiņu noķerti un nošauti kur ratā pie Talsiem,
slēpjoties pa mežiem un virzoties uz robežu pusi.

„Bet kas tad visus šos piecpadsmit cilvekus
noslakteja? !“

„Nodevejus iznīcinaja meža brāļi, laikam vietejais 
kaujas organizacijas pulciņš, kurš vēl tagad
pa mežiem slapstas. Dažas dienas slapstijos ari es,
bet tad sāka lozet, kuriem jataisa uzbrukumi un 
ekspropriacijas. Tad nu es tikko prātā nejuku no bailem.
No meža brāļiem bijos vēl vairak, kā no soda
ekspedicijas, līdz netiku iekšā pilsētā. Saņēmu 
dūšu un sēdos tikai iekšā vilcienā.“ 

Kalejs tikai tagad dzīvi aptvēra, ko visu tādi
vīri nevareja izdarit, ja viņus atstāja savā vaļā.
Piecu ienaidnieku nonāvešanas dēļ viņiem aiz bailem 
savejo bez kādas tiesas un izmeklešanas bij janoslepkavo 
piecpadsmit. „Tas taču kaut kas neticams !
Kalejs pārdomadams neviļus iesaucās.

„Tādās bailēs visu ko vareja izdarit un visam
kam noticet ...“ Un nopūties viņš turpinaja: „Reiz
es mežmalā gaidiju uz pusdienu. Bet to man aizvien
pate sieva mēdza atnest. Bija tāds rāms, saulains
pēcpusdienas laiks. Sniegs tāļu mirdzeja, tumšajās
eglēs pa zīlitei lodaja. Man bija tik patīkami ... Te
uz reiz dzirdu kā braucejus, kā balsis, visadus trokšņus.
Bez šaubam likās, ka tie būs ķēraji. Klausos, klausos - 
kā tad! Sāk raudat bērni. Dzirdu, kā gultas
un galdiņus iznes un sacērt, lai sadedzinatu. Tā jau
to mēdza darit, ja paša ķeramā mājās neatrada.
Sieva šausmigi kliedza un vaimanaja. Vareja dzirdet


pātagas cirtienus. Te es sāku skriet palīgā. Bet
iedomajos, labak lai vienu nosit, nekā abus, jo kur tad
bērni paliktu - bez apgādniekiem ...“ Uz mirkli Zaķitis 
aizrāvies apklusa ... Kalejs ieraudzija, ka tam
noriteja pāris asaru. Bet tad atkal viņš turpinaja.
„Un ko domajat, redzu, nāk saimniece. Trokšņi jau
apklusuši. Nāca laikam ar ziņu, ka sieva jau beigta
un kazaki aizbraukuši. Es steidzos pretim - tiešam
saimniece: bāla kā drēbe, tomēr mieriga ... Nu, un
ko domajiet? Pienāk - sieva ar pusdienu, dzīva
un vesela. Es nu izjautat un prasit ... Bet viņa
smejas un apgalvo, ka nekur ne mazakā troksniša 
nedzirdejuse.“

„Halucinacija ?“

„Nu kā tad!“ Zaķitis kā uzvaroši pastrīpoja.

„Un kā jūs iztieciet tagad ?“ .

„Es taču biju ievēlets ari par pagastvecako
un iekaseju nodokļus. Pa simtam izdāvaju citiem 
valdes locekļiem un daļu pats patureju. Pases jau man
ir i uz sava, i uz sveša vārda.“

„Cik ilgi tad novaldijāt?“ 

„Tikai pus mēneša. Bet daudz ko izdarijām !
Ievedām progresivus nodokļus, nabagiem malku piedzinām 
un uzlabojām ēdienu. Skolā ievedām mātes
valodu un reliģijas vietā tautsaimniecibu. Muižas
mežus ņēmām savā apsardzibā, un vispirms Gubam
likām samaksat par patvaļigajiem izcirtumiem, jo 
paklusam bij jau sācis baļķus izpārdot ...“

„Un par ko jūs domajiet, ka jūsu ģimene iznīcinata?“ 
Kalejs iejautajās.

„Soda ekspedicija tak vēl vareja atgriezties.“

„Kā? vaj tad ta jau bija pie jums ?“

„Nu kā tad. Bet toreiz es laimigi izmuku.“ Un
ar labpatikšanu viņš sāka patēlot savus 
piedzīvojumus tuvaki: „Toreiz bijām jau apgulušies. Te
viens pieklaudzina pie loga. Es izbāžu galvu, redzu -


kāds kaimiņš kažokā, kādu noslēpumainu seju ...
Nupat kā nākot no valsts mājas kur, kā stāsta, jau
ieradusēs soda ekspedicija vaj desmit ragavās: apriņķa
priekšnieks, oficiers un gabal trīsdesmit zaldatu.
Visus jaunsavēletos nodevis agrakais vecakais ar
rakstvedi. Izstāstijuši visu jo smalki, kas kur nodokļus 
vācis, kas ar bisi staigajis ... Apriņķa priekšnieks, 
kāds no foniem, ar oficieru tūlit uz vietas
pasūtijuši no apkārtejiem saimniekiem vairakus pajūgus. 
Pašreiz jau sēdušies izbraukt uz tuvakajiem 
jaunās valdes locekļiem ... Te mani sāka kratit 
kā nelabais. Sieva trūkās sameklet zeķes, zābakus.
Vilku visu virsū, kas vien bija siltaks un labaks.
Pārplīsa lampai cilindris, sieva vēl ap to tur darbojas. 
Es saku: „Svied tu labak pie malas viņu.
Diezin kur cepure nozuduse.“ Un te jau dzirdu pie loga,
ka tālumā čīkst ragavas. Tikko biju ārā uz ceļa,
redzu - jau slīd no mežiņa pirmais pajūgs, pilns
peleku mēteļu ar štikiem gaisā. Tomēr paguvu vēl
iemukt mežā ... Nu, un sieva bij izmelojusēs, ka
es esot aizvests šūt uz kādu attāļaku pagastu. 
Nosaukuse ari māju un saimnieku. Tad šie apsolijušies 
atnākt citu reizi, un līdz tam laikam vīrs lai
esot mājā, citadi klāšoties slikti. Caur šo tad ari
briesmigā halucinacija.“

„Kad sākas halucinacijas, tad tiešam vairs nava
tāļu ari līdz ārprātam. Jūs laikam esiet pastāvigās 
aizdomās, ka tiksiet sodits, un nezin ko visu 
nepiedomajiet ?“

„Nu, tagad vairs nekas. Tikai pa naktim nenāk
miegs un pastāvigi nospiests gara stāvoklis, jo 
nekādi nevar sazinaties.“

„Sirdsapziņa jūs nemoka??

„Par ko tad ? Es jau neviena neesmu nokāvis.“
Viņš kaunigi atzinās: „Patiesibā ari dedzinajis netiku, 
tikai citus gan sakūdiju.“ Zaķitis, viltigi saviebis 


ģīmi, smīneja. „Ja, nodokļus, tos nu gan es piedzinu 
visā bardzibā. Vecais Guba - tas tāds bailigs - 
tam ij brauniņu pieliku pie deguna.“ Zaķitis
tā no visas sirds, aizraudamies, nosmējās. „Bet uz
reizes vīrs izrāva veselu tūkstoti no atvilknes. Es
gan prasiju tūkstoši pieci ...“ Zaķitis atkal it kā
līdz ausim iemuka tādā savadā, viņam vienam īpatnejā, 
suligā smieklā. Neviļus bij japasmejas ari Kalejam, 
jo ne par velti Zaķitis bija lauku teatra komiķis.

„Un naudas jau es bēgļiem nežēloju. Visi
aizmukām. Bet Tiltiņš aiz pārliekas taupibas visu
iekaseto naudu noguldijis Rigā uz procentiem, lai 
vēlak pagastam varetu atdot atpakaļ. Valdes vīri bija
samukuši mežos. Bet cik ilgi ziem' mežos dzīvosi,
nav jau siena laiks! .. Kādi četri gājuši gulet
uz muižas mežsarga iebūvieša būdiņu. Reiz,
labi jau uz pusnakti, visi četri spēlejuši kartis. Te
uzreiz pa logu ieraugot nākam no lielā ērbeģa zaldatus. 
Ko nu? ... Viens uzskrējis bēniņos, otrs
iekritis būdnieka gultā aiz skapja, bet divi likušies pa
durvim, ceredami vēl laikus iemukt mežā. Bet zaldati 
ieraudzijuši. Tikai uzsaukuši: stoi! - un kad
šie nestājušies, laiduši pakaļ zalvi. Pustumsā
viens kā nokritis, bet otrs aizmucis ... Steidzoties nu būdā,
prasot, kas tie bijuši? „Nu, meža brāļi !“ būdnieks 
atbildot. Un kas gultā guļot? Ša miesigais
dēls ... Gribejuši jau būdu nodedzinat un augšejais, 
lai neizceptu, taisijies jau lēkt pa brodu. Bet būdnieks 
atgādinajis, ka muiža jau tā no revolucionariem 
daudz cietuse. Lai ņemot, ja gribot, un sadedzinot
viņu palikušās drēbes. Tā ari izdarijuši ... Bet
tie, kas aizgājuši pēc nošautā, atnesuši tikai 
kažoku, kuru bēglis nosviedis. Uzmetuši uz sārta ari to.“

„Un kur tagad tie?“ Kalejs vēl painteresejās.

„Atgriezušies visi mājās. Tiltiņa pagastā 
pagastvalde nolieguse, ka būtu kāda cita jauna ievēleta.


Nodeveja ar' neviena negadijies, jo visi bīstamie 
bijuši jau apšauti.“

Kuģitis jau bija pienācis Agenskalnā, un pagājuši 
kādu gabalu kopā, viņi izšķīrās katrs uz savu pusi.

Kalejs zīmoja ielas un mājas, līdz ieraudzija
mazu mājiņu dārzā ar sarkanu dakstiņu jumtu. Pie
mājiņas, kura bija bez numura, vareja pietikt no vairak 
pusem pa vairakiem vārtiem. Viņai bija trīs
logi, aizvilkti no apakšas ar plānu drāniņu, kurai tomēr
cauri redzet nevareja. Visapkārt bija daudz koku un visadu
šķūnišu, un tāda vieta revolucionaru pereklim bija
kā radita. Kalejs pieklauveja. Viņu ielaida kāds
svešs students, iepriekš aprunajies ar Ziltaru, kurš
pats neparādijās. Mājiņa sastāveja no vienas vienigas 
istabas ar plīti kaktā. Vidū bija liels galds,
ap kuru strādaja vairakas personas, izgatavodamas
hektografetas proklamacijas pilsētas un lauku partizaņu
pulciņiem, ar kuriem karaspēks patlaban veda vissīvako 
cīņu. Tika hektografeti uzsaukumi nepadoties,
organizeties pēc statutiem un uz mata izpildit katrai
nodaļai piešķirtās funkcijas. Kalejs apsveicinajies 
kluseja, kamēr viņa senais biedrs, sīks gaišmatis ar
dzīvu apskaidrotu seju, lielu iekšeju mieru un idealu
vaļsirdibu paskaidroja viņam partijas tāļakos mērķus.

Ievērojamakie oratori bij aizbēguši, bet īstie
slepenie strādataji palikuši mājās un jo čakli 
strādaja tāļak. Ari Asars sen jau bija Somijā, padots
lieluma manijai, bezmiegam un halucinacijam. Viņš
pēdejā laikā sūdzejies, ka galvā viņam pastāvigi
zāģejot kā ar zāģiem, laikam no pārpūlešanās un
uzņemtās neierastās atbildibas smaguma. Bet viņam
tomēr likās, ka apstākļus tas pārredz ļoti labi, un viņš
turpinaja dot visnemaldigakos rīkojumus, apsolidams
ātru un pilnigu uzvaru. Mazakie darbinieki viņam
ticeja uz vārda. Viņi tāpat, kā tad, kad tas vēl Rigā
viņus aizrāva ar savām oratora spējam, dien no dienas


līdz pilnigam aizsmakumam uzstādamies te vienā,
te otrā vietā un sapulcē, - strādaja, ko māceja. 
Kalejs, kas nebij ieradis savas vientuļā laukskolotaja 
spējas salīdzinat ar Rigas studetiem vadoņiem, pēkšņi
sajuta, ka pilsētnieki nebija neko patstāvigaki par tiem,
kas darbojās uz laukiem. Pirmajiem tikai bija vairak
ko rauties. Cits uz citu paļaudamies, cits caur citu 
sajūsminadamies, viņi darija tikai savu daramo, nekādas 
kritikas nepielaizdami, katru dziļaku apdomibu izjokodami 
par bailibu un kursa maiņu saukdami par nodevibu. 
Kad Kalejs viņiem atgādinaja, ka ir jau laiks
padoties un likvidet pārak straujo revolucionaro darbibu, 
tad Ziltars nebūt neapvainojās, bet pārliecinats,
ka viņam darišana ar neapzinigo, vaj šaubigo, mitejās 
strādat, atsēdās un mirkli pakluseja, lai apdomatos,
cik tālu Kalejs ārā no lietas kursa un kā viņu ievadit 
vēsturiskaki un metodiskaki.

„Redzi, mīļais biedri!“ viņš iesāka un viņa
balsī skaneja tāda pārlieciba un kristalskaidra jautriba,
ka nevareja neklausities. „Nav brīnums, ka dzīvodams 
uz laukiem, visam cīņas virzienam tu nebūsi
varejis sekot, sevišķi kur avizes jo bieži tika apturetas 
un centralkomitejas biļeteni visiem nevareja tikt
piesūtiti pareizā kārtā un laikā. Varbūt ari savā
aktivā darbibā caur valdibu ne vienreiz vien būsi
traucets vaj šaubigs padarits. Bet lieta ir šāda.
Jau sešdesmitos gados ķeizara Aleksandra Otrā valdišanas 
laikā Krievija bija nogatavojusies priekš konstitucijas, 
ko Loris Meļikovs ari bija sapratis un tamdēļ
konstituciju jau izstrādajis. Bet te notika fakts, kas
atmodinaja un cieši apvienoja visus reakcioneros Krievijas 
elementus: Cars Atsvabinatajs krita caur nihilistu
roku. Septiņdesmitie un astoņdesmitie gadi zem Aleksandra 
Trešā valdibas bija reakcijas gadi. Pat tādi
ģeniji, kā Dostojevskis, romanā „Бѣсы' revoluciju 
apkaroja, līdz beidzot Čechovs pierādija, ka zem reakcijas 


spaidiem Krievijā visi apzinigie varoņi bij izzuduši - 
izkusuši sentimentalās padevibas sajūtās un
ieslēpušies birokratiskos futlaros jeb mundieros. Bet
deviņdesmitos gados, pēc Aleksandra Trešā smagā
abzolutisma izbeigšanās, Krievijā sāka svabadak uzelpot.
Nikolajs Otrais bija mīkstas dabas valdnieks. Politiskās 
ziemas nakts pavalstnieku krūtīs cīnijās ar pavasara 
jausmam. Birokratija pa vecam vēl bija stipra,
bet nejutās vairs visspēciga. Radās jaunas, mazak
nomācošas iespējamibas. Sākās Krievijas labakās
inteliģences dēlu - studentu nemieri. Viņus moraliski
pabalstija viņu tēvi, liberalie sešdesmito gadu darbinieki, 
bet idejiski saorganizeja starptautiskais marksisms,
pamazam dibinadams Krievijā savas filiales. Pateicoties 
Vittes rūniecibas kultam, Krievijas enerģiskakie,
patvaļigakie tautas elementi bija lielā vairumā salasijušies 
rūpniecibas centros un kopejās darbnicās zocializejušies 
par jo sevišķi noderigu revolucionaru materialu. 
Kādos desmit gados tika saorganizets tik spēcigs 
revolucionars bloks Krievijā, ka iekšlietu ministrija 
sāka pārdzīvot īstus drudža laikus. Valdiba
mainija ministrus, ieceldama te konzervativus, te liberalakus, 
bet studentu un zocialistu terors un demonstracijas 
vairs nemitejās. Līdz pēkšņi, caur birokratijas
neapdomibu Austrumos, iesākās karš ar Japanu.

Paļaudamās uz saviem spēkiem, caur laimigām
uzvaram valdiba tagad cereja iekšejos konfliktus 
pārvērst par patriotiskām manifestacijam. Bet taisni caur
karu ar Japanu pamazam sāka nākt gaismā visas 
birokratiskās iekārtas ļaunās puses - nolaidiba,
piekukuļojamiba, patvaribas, bezrūpiba un pilniga darbigas, 
dzīvas, likumigi taisnas un varonigas vadonibas
trūkums. Karš, kurš nebija populars jau no pašas
sākšanās, vēstidams par nesagatavošanos, nokavejumiem, 
aizvien lielakiem un šausmigakiem pametumiem, 
līdz pilnigai Krievijas kara spēka sakaušanai


uz sauszemes un jūras, atvēra acis nevien revolucionariem 
un plašai publikai, bet ari pašai valdibai, ka
birokratijas dienas skaititas. Pats ķeizars 1904. gadā
12. decembra manifestā atzina vajadzibu pamazam un
pamatigi pārgrozit visas valsts iekārtu Krievijā. Kā
gribedama izpalīdzet ķeizaram, jo drīzak nodabut pie
malas satrunejušo birokratiju, saorganizetā Krievijas
zocialdemokratija griezās pie cara ar draudzigām manifestacijam. 
9. janvarī, pirmo reiz mobilizedama savus
spēkus, pasludinaja pirmo Viskrievijas politisko ģeneralstreiku. 
Bet birokratija uz to atbildeja ar šausmigu
asins izliešanu visās malās. Tomēr politiskās brīvibas 
šļūdonis jau bija sācis slīdet un velties. Ar
18. februara manifestu ķeizars pasludinaja par Valsts
Domes sasaukšanu, dodams tautai peticijas tiesibas,
lai izzinatu tautas vēlešanās no pirmavotiem. Bet
birokratiskā ministerija vilcinajās ar Valsts Domes projekta 
izstrādašanu, līdz visās malās, līdz ar peticiju
apspriešanu un parakstišanu, iesākas ari nemieri, kā
jo sevišķi rekrutu, pilsētas un ari lauku strādnieku
nemieri. 16. maijā iegāja dibenā pēdejais birokratiskās 
valdibas atbalsts Krievijas flote, pēc tam tika pazaudeta 
Mukdenas kauja - līdz tam visasinainakā no
kaujam pasaules vēsturē, un mūsu kara spēks pa
visu liniju sāka ātri atkāpties. Iekšejie nemieri
sāka palikt aktivaki un vētrainaki, tā kā 21. maijā
iekšlietu ministerija izgādaja sev tiesibas slēgt nemierigās 
biedribas un sapulces visos valsts resoros. Piektā
julijā pats ķeizars pieņēma inteliģences, zemstvu un
pilsētas domju deputaciju, noklausidamies liberaļu -
kņaza Trubeckoja, grafa Heidena un Feodorova vēlešanās 
un padomos. Viņi sirsnigi un vaļsirdigi aizrādija 
uz līdzšinejo ķeizara padomnieku viltus un
varas politiku. Un jau 8. junijā tika atstādinats no
amata visspēcigais Austrumu pārvaldnieks Aleksejevs.
Bet ministerija ar Valsts Domes projektu aizvien vēl


kavejās. Beidzot 6. augustā, nemieriem aizvien pieņemoties, 
tika pasludinats visaugstakais manifests par
Valsts Domes sasaukšanu 1906. gadā janvara vidū,
bet tikai ar padoma devejas tiesibam, un vēlešanās
piedaloties tikai privileģetām šķiram, bez iepriekšejas
apspriešanās un sapulču brīvibas. Ta nebija nekāda 
konstitucija, un nemieri tikai paasinajās. 28. augustā 
augstskolam tika piešķirta autonomija, viņās
sāka taisit sapulces, kuras drīz vien izvērtās par mītiņiem, 
un 10. oktobrī caur viņiem tika izsludinats galvenais 
Viskrievijas politiskais ģeneralstreiks, pie kura
ņēma dalibu dzelzsceļi, skolas, fabrikas, laikraksti, 
tipografijas, bankas, kantori, tiesas, tramvaji un ari pate
ministerija, jo visa parastā kustiba un darbiba caur streiku 
tika paralizeta. Tika pieprasita īsta konstitucija ar
likumdošanas tiesibam, ar visu kārtu un šķiru 
piedališanos, ari amnestija viņas izcīnitajiem un blakus
tika uzstāditas strādnieku ekonomiskās prasibas. 17.
oktobrī valdiba ar tiešam diezgan gudrā reformatora
Vites muti šīs prasibas apsolijās izpildit. Tika 
izsludinats papildinats Valsts Domes vēlešanu manifests,
ar likumdošanas tiesibam, dota ari sapulču un preses
brīviba, politisko cīnitaju amnestija un tika apsolits
izpildit ari ekonomiskās prasibas, tikai viss tas ar dažiem 
ierobežojumiem. Un pie tam blakus reformatoram 
Vittem tika iecelts visstingrakais administrators
Trepovs, lai tāļakos nemierus apstādinatu.“

„Lūk, te bija reize ar saviem prasijumiem apstāties“, 
Kalejs iemeta starpā.

„Bet vaj tad vareja palaisties uz birokratijas 
apsolijumiem, ja viņa pate neuzticejās tautai, ieceldama
blakus Vitem Trepovu? Ar neskaitamiem upuriem
bija izkarots katrs solitis un uz vietas likvidet revoluciju 
bija pārak bīstami“. Un Ziltars turpinaja, kā bija
paradis mītiņos: „Pie jaunām, tik neparastām brīvibam 
nepieraduse tauta ar neizteicamām prieka jūtam


devās uz mītiņiem ar visadām manifestacijam, bet kara
spēks, piemēram Peterpilī, uz pēdam viņai sekoja,
lai tā nepārkāptu kārtibas, kuras jēdziens nebija nemaz 
vēl skaidri iedomajams. Te manifestantiem uz amnestijas 
pamata liekas par vajadzigu patvaļigi atsvabinat 
nesen apcietinatos 80 studentus un 7 profesorus.
Un Trepovs liek tos sašaut. Tas pats bij japiedzīvo 
mītiņu dalibniekiem un manifestantiem ari citur“.

„Tas taču skaidrs pierādijums, ka manifestanti,
kas vareja pielaist patvaļibas, vēl nebij cienigi 
pasludinatās brīvibas lietot.“ Kalejs atkal pārtrauca.

„Bet ko darija pate birokratija ? Dažās vietās,
kā Tverā, Tomskā, Kijevā un Odesā viņas piekriteji
sarīkoja kontrrevoluciju, pie kam vecā tīpa gubernatori
palika bezdarbā, bet policija apjukuse viņiem vēl izpalīdzeja 
pie inteliģences un studentu izkaužanas. Viņa
noteikti rīkojās monarķiskā garā un vietam pate organizeja 
tā saucamās melnās sotņas, kas gāja vienkārši
laupidamas un dedzinadamas.“

„Tas viss jau bija paredzams. Vienā dienā,
vaj mēnesī ari visidealakā valdiba nevareja pārmainit 
valsts kārtibu, jo to būtu varejuse tikai pirmā 
likumdeveja iestāde Valsts Dome.“ Kalejs piezīmeja.

„Bet vispāri ņemot, tauta jau nevareja apmierinaties, 
kamēr viņas liktens nebij nodots viņas pašas 
rokās. Viņai vajadzejās iegūt par birokratiju
pilnigu uzvaru, sasaukt Satversmes Sapulci un nodibinat 
demokratisku republiku uz vispārejām, vienlīdzigām, 
tiešām un aizklātām vēlešanas tiesibam.“

„Bet vaj tad tāds lēciens pavisam kur iespējams ! 
Pie tam neaizmirsti, mīļais, ka Krievijā vēl
lielā puse iedzīvotaju neprot ne lasit. Pie Krievijas
plašajām teritorijam un tautu jucekļa tad drīz vien
noietu līdz pilnigai anarķijai. Un ja ar pieņemsim, ka
valdibu savās rokās sagrābtu zocialdemokratiskā partija,
vaj tad viņa tūlit nevēletos ari zemi nacionalizet, jo


atsavinat un sadalit starp zemniekiem, kā to prasitu tauta, 
viņa šos laikos vairs ne par ko negribetu. Bet
iedomajies, kas tad gan būtu franču revolucijas jukas, 
bads, giljotines un valsts sabrukums, salīdzinoties
ar tiem, kas sagaiditu milzīgo Krieviju? Ne, mīļais !
Ar 17. oktobera manifestu apzinigakais, labakais un 
konstitucionalakais tautas centris bij jau pilnigi apmierinats,
kā tas ari izrādijās 6. novembra zemstvu un pilsētas
priekšstāvju sapulces lēmumos, kad Vite no tiem
gribeja sastādit jauno ministeru kabinetu, kas pasludinato 
konstituciju tad ari ievestu dzīvē.“

Pēc šiem vārdiem Ziltara biedri vairs nevareja 
noturet vissirsnigako un skaļako smieklu par Kaleju,
kā īstu provincialu un pavisam naivu cilveciņu, kurā
no politiķa neesot ne smakas.

Ziltars pakluseja, pakasija aiz auss sev, pamācija 
kādu biedri rūpigaki salocit lapiņas un stāstija
tāļak:

„Tūlit pēc 17. oktobra manifesta iznākšanas
naktī uz 18. oktobri visas Krievijas revolucionaro 
savienibu savienibas nolēma cīnities tāļak, lai varetu
sasaukt Satversmes Sapulci, panākt pilnigu politisko
un kriminalo amnestiju, atcelt itin visur pastiprinato 
apsardzibu, bet Krievijas zocialdemakratiskā strādnieku
partija bez tam vēl pieprasija demokratiskas republikas 
nodibinašanas, kā līdzekļa priekš tāļakas zocialo
šķiru cīņas un nemitigas revolucijas, jo taisni caur
savas šķiras interešu skaidru apzinašanos zocialistiskā 
proletariata revolucija atšķiras no visām iepriekšejām 
revolucijam un ari no 1789. gada franču revolucijas. 
Proletariats nebūt vairs negribeja savas
asins izliet priekš buržuazijas un tā nostiprinat savus
pretniekus un izsūcejus.“

„Nuja, Ziltar ! Es taču zinu, ka tāda ir vecā 
Marksa teorija. Bet kā tad pārs miljonu rūpniecibas 
strādnieku, starp kuriem saorganizetu un apzinigu

 
partijas vīru, varbūt, vēl nav ne desmitās daļas,
gribiet tik lielu valsti, kā Krieviju, vadit pēc sava
prāta ? !“

„Cik liela mūsu partijas vara, to jau var redzet
no mūsu panākumiem. Kas tad gan ir faktiskais 
revolucijas vaditajs, ja ne mēs? Un visi apstākļi un
labi domajošie tautas elementi mūs pabalstīs ari uz
priekšu.“

„Ak kaut taču man būtu tava apstulbotā fanatiķa
ticiba! Vaj vēl labak - kaut es šai ticibai tiešam 
varetu saredzet kādus kaut cik dibinatus pamatus !“ 

„Pamatu, es domaju, atradisi vaj cik, ja vien
iedzīvosies mūsu darbibā ... Kad 2. novembrī 
izsludinatais dzelzsceļnieku un strādnieku streiks neizdevās
materialo līdzekļu izsīkšanas dēļ, ko ievērojuse 
birokratija slēdza ap 75 fabrikas, lai strādniekus, tā sakot, 
izmērdetu, tad cīņas tāļako turpinašanu uzņēmās 
zemnieki. Viņu kongress iesākās līdz ar Krievijas 
zemstu un pilsētas darbinieku kongresu un, kamēr
pēdejie nodevās Vittes žēlastibai, zemnieki nolēma
savienoties ar fabriku strādnieku organizacijam, nedot
rekrušu, nepirkt un nerentet zemes, atprasit naudu no
bankam un neatzīt valsts paradu ārzemem. Un tā
viņi nolēma, nelūkojoties uz to, ka 3. novembrī bija
dots manifests par zemnieku zemes pirkšanas parāda
atlaišanu un Agrarbankas nodibinašanu. Par velti
biedeja ari ar izmērdešanu badu cietošās guberņas,
jo zemnieku nemieri bija sākušies visā Krievijā un
gāja aizvien lielumā.“ 

„Cērt mežus, izposta vecos skaistos parkus, izkauj 
muižu lopus, izlaupa un nodedzina pašas muižas - 
gluži kā 16. gadu simtenī vecai Ņurika 
dinastijai izbeidzoties - kāds tur prāts ? Un vaj ar
to kas sasniegts ?“


„Kā ne? Muižnieciba un bagatie cukurfabrikanti 
tiek iebaiditi un birokratija ir spiesta piekāpties.
Un - ari agrarnemieros, mums par godu jateic, -
latvieši ir vieni no vislabak saorganizetiem. 17. 
novembrī, 1000 skolotaju kongress Rigā vienprātigi nolēma 
neazīt krievu birokratiskās priekšniecibas un 
pievienoties zocialdemokratijas partijai. 19. novembrī
pagastvecakie nodibinaja Rigā pašvaldibas centralbiroju, 
un uz laukiem tika ievēletas jaunās revolucionarās 
pagastvaldes, kuras sāka izvest Latvijā priekšzīmigu 
pašvaldibu, bet muižnieki kā zaķi un kurti bēga 
pa visiem ceļiem, līdz Koknesē sagūstito glābšanas 
dēļ Vidzemes landratu koleģija ar Landmaršalu 
Meiendorfu un Maideli priekšgalā neatteicās no visām
priekšrocibam un muižnieciskās kārtas privileģijam,
uz mūžigiem laikiem. Paraksts tika dots Arvedam
Bergam un Jansonam. 8. decembrī Krievijā tika 
izsludinats politiskais ģeneralstreiks, bet tas par nelaimi
neizdevās, kaut gan Maskavā izvērtās par īstu, grandiozu 
revoluciju ar barikadem, kuras nevareja nomierinat 
veselas piecas dienas.

„Bet 14. decembrī,“ Kalejs atkal viņu pārtrauca,
„Baltijā, tapat kā jau agrak Polijā, tika izsludinats kara
stāvoklis, sākās soda ekspediciju darbiba, kuras itin
visu nostādija atkal pa vecam un tik daudz cilveku bez
tiesas nonāveja, vaj nodauzija un tik daudz saimniecibu
izpostija un namu nodedzinaja, ka iedvēsa šausmas visai 
zemei. Ap 20. decembri jau visi revolucijas vadoņi 
bij aizbēguši uz Somiju, vaj ārzemem, bet jūs, -
jūs mājās palikušie, vēl aizvien sludiniet cīņu, 
nepadošanos un solat visātrako un galejako uzvaru. 
Tiešam to var tikai tādi temperamenta pilni
entuziasti, kā jūs jaunie studenti.“ 

„To pašu turpina sludinat ari aizbēgušie. 
Palasaties tikai pēdejos ģenialā Jāņa Asara rakstus, kuri
paliek aizvien noteiktaki un ugunigaki. Ari Jansons


Brauns raksta, ka tagad tikai vēl iesāksies izšķirošais 
cīniņš. Agrarnemieri izplātisies pa visu
Krieviju, zemnieki atsavinās itin visas muižniecibas
zemes un zemnieciskais kara spēks, kas jau tik daudz
vietās mēģinajis sacelties, kā Liepajā, Odesā, 
Kronštatē un Sevastopolē, pret saviem tēviem un brāļiem
nepacels ieroču, bet gan pievienosies zemniecibai, un
Satversmes Sapulces sasaukšana tad ir tikpat kā rokā. 
Lūk, tad mēs gan apmierinasimies, bet ari ne
priekš mierigas politiskas darbibas, bet gatavosimies
uz zocialo revoluciju ... Lūk še, izlasi labak visjaunakās 
proklamacijas.“

Un Ziltars, gaišs kā saulite, pasniedza Kalejam
visjaunako proklamaciju ar tik mīļu un visu piedodošu 
skatienu, kā kāds svētais. Kalejam atlikās tikai 
kluset, jo sirdi sažņaudza savads karstums un acīs
saskrēja valgums. Organizacija bija galigi pazaudejuse
savu realo, disciplinaro varu pār elementarajiem 
revolucijas ekscesiem, un zocalistiem tagad bija diezgan vaļas
un iemesla atdoties visjaukakajiem sapņiem un 
vēlejumiem.

Nevaredams vairs ar savu eņģelim līdzigo draugu
sarunaties kā cilveks ar cilveku, Kalejs pieklājibas
dēļ vēl pakavejās laiciņu, tad sirsnigi pateicās un
tikko nenoskūpstija rokas no visšķīstakajām jūtam
eksaltetajam draugam, kurš tā bija iedzīvojies savās
iedomās, ka viņam vieglaki būtu nomirt, nekā atmosties 
vecajā ikdienibā, bet pēc tam, no visadām pārdomam 
satriekts, brauca ar kuģiti atpakaļ uz Rigu. 

Bija jau krēsla, un Daugavā spriedās ledus ap
kuru vārijās dzeltenais, netīrais ūdenis. Fabriku
dūmi bij pārauduši par visu pilsētu kā netīru
zirnekļa  tīklu.

Otrpus Daugavas gar izmūreto krasta malu
cieši saspiedušies stāveja simtiem kuģu un tvaikoņu
ar tūkstoš mastiem un skursteņiem, jo tajā ziemā Daugava

 
neaizsala. Bet aiz kuģiem vecajā, sakaltušajā
Rigā mirdzeja neskaitamas, it kā noraudajušās uguntiņas 
logos un laternās. Debess bija svina peleka, no
jūras nāca vētras grūdieni, viss čaloja, šņāca
un čīksteja un kā štiks pār visu Rigu debesī būrās 
Petera baznicas tornis.

Kalejam bija tik smagi un skumigi, kā uz laukiem 
nekad nebija bijis. Pa šām nedaudzajām nedeļam 
viņš jau tā bija apdullinats no nemitigā ielu
trokšņa un tā pieelpojies netīrā pilsētas gaisa, ka
šajos drudžainajos pilsētniekos ari pats sāka 
pazaudet savu ārejo jūtekļu svaigumu un iekšejo 
dvēseles un domu skaidribu. Viņš, kas uz laukiem bez
manama piekusuma bij nogājis līdz trīsdesmit 
verstis vienā gājienā, te pilsētā kavās ar pastāvigu
nogurumu un reizem tikko kājas vilka. Dvēsele bija
nemieriga un domas kā kādas ļaunas ģifts saēstas,
jo bij jamitinas pie Āķiem bez pastāviga dzīvokļa,
baiļojoties, kā nenoķer, un bez noteiktas nodarbošanās.
Neatkaribas un patstāvibas trūkums viņā smaceja nost
cilvecigo pašapziņu, kas ir visas jautribas pamats.
Viņš saprata, ka ilgaku laiku vedot klaidoņa dzīvi,
viņam neizbēgami bija japaliek aizvien pazemigakam un
klusakam, vaj ari atklātam ciniķim ar ačgārnu filozofiju, 
kāds bija Kreilis. Cik liels iespaids apstākļiem
uz garu un domam, sevišķi spilgti vareja redzet no
Bertas, kāda viņa bija kā skolotaja, un tagad, kā
brāļa apkalpotaja. Viņš atminejās Homera sentenci,
ka, ja kāds tikai vienu dienu bijis par vergu, tad jau
pus dvēseles tas esot sevī izpostijis.

Reizem, sevišķi bezmiega naktīs, Kaleju sāka
kratit itin kā drudzis. Vienigā vieta, kur viņš tad jutās
vaļigi un mierigi, bija pilsētas biblioteka. Bet, kā visās
Baltijas vācu pilsētās, ari biblioteka nebija necik 
viesmīliga, jo pēc trim, četrām stundam sirmie, kā
mumijas sakaltušie bibliotekari sāka žvadzinat atslēgas 


un skarbā grāmat-tārpu balsī publiku saukt ārā
uz mājam.

Un izejot no bibliotekas, kura, pie tās pašas
reizes sakot, ļoti nabadzigi apgādata ar šo laiku
labakajiem izdevumiem, Kalejs pastāvigi noķēra sevi
pie ļoti mantkārigas un skaudigas sacenšanās nezin ar
ko un nezin priekš kam. Likās, ka vaj nu janododas
nāvigai šķiru cīņai, kā latvietim un proletariatam
pret vāciešiem un kungiem, vaj ari jastājas drīzak
iekšā kādā kasē, jakalpo un jaglaimo uz visām pusem,
lai izdabutu kreditu un lai tad celtu augšā ienesigu
namu. Ar savām maigajām dvēseles mantam, ar
savas sirds mīlestibas un dzīvo domu bagatibam viņš
sev te izlikās vēl nederigaks, naivaks un smiekligaks,
nekā uz laukiem starp skrīveriem un robustajiem saimniekiem. 

Vaj tiešam viss skaidrais iekšejais saturs te
bija jaizmaina sīkā naudā, jasajauc ar ielas putekļiem
un fabrikas dūmiem un jakliedz drudžainajā 
aviž-žargonā, jeb kinemotograſiskā tingeltangeļu raibumā,
kam visam tikai vienas dienas vērtiba? Vaj ar'
pilsēta sevī slēpa ko jaunu, nepārejoši vērtigu,
dziļu un daiļu, kam bija tikai janoskaidrojas jaunās formās? 
Ar to verharnisko dzeju, kuru sauca par lielpilsētniecisko 
un kuru par savu idealu bij uzstādijuši
kā dekadenti, tā zocialisti, viņš vēl nebij iepazinies.
Vaj tiešam realismam, impresionismam un simbolismam
bija nolemts izskaust to dvēseles bagatibu daiļo harmoniju, 
kādā viņš bij iedzīvojies, lasidams senatnes un
jaunako laiku klasiķus ? 

Tā par šo un to domadams, Kalejs bija izgājis
cauri iekšpilsētai un nokļuvis uz plašās Aleksandra
ielas. Te jādeleja draguņu patruļas un Kalejs vareja
tikai pabrīneties, cik patiesibā tāļas viņam visas 
politiskās lietas, kaut gan politika viņu rautin rāva iekšā
savos tīklos, bet cik nepieciešamas, tuvas un saistošas 


likās visas iekšejās, dvēseles lietas. Viņš
jutās šajā ziņā nelabojams un uz ārzemem bēgt
viņam, patiesibā tik nevainigam, likās tīrais absurds.
Atpakaļ uz laukiem viņš, protams, tagad vēl nedrīksteja 
doties, bet pilsētā, kas ņudzeja no bēgļiem, vareja
taču kaut kā paslēpties. Iet taisni pie ģeneralgubernatora 
tomēr bij pārak nedroša lieta. Bet lai ieņemtu
skolotaja vietu, tur vajadzeja nevien pases, bet ari diploma 
uz sveša vārda. Atlikās tikai privatstundas ...
Vaj ar' būtu jaizmēģinas iestāties kādā redakcijā?

Un te viņam 25 gadus vecam, ienāca prātā,
mēģinat ko uzrakstit. Bija taču pat sakaltušais un
praktiskais Āķis mēģinajies dzejot. Un vislielakais
dzejnieks Rainis ar saviem pirmiem liriskiem dzejoļiem
sāka parādities klajā jau trīsdesmit gadus vecs, tas
ir 1895. gadā, cik Kalejs atminejās. Tāpat ari grieķu
dzejnieki agrak par 25 gadiem atklātibā nemēdza uzstāties. 
To bija pasākuši tikai jauno laiku dzejnieki -
tādi likteņa mīluļi un agri attīstijušies aristokratijas
dēli, kāds Bairens, Müsē, Puškins, Mickevičs un
Ļermontovs. Un Kalejs sāka mekleties sevī pēc kādām 
dzejnieka pazīmem un pirmajiem mēģinajumiem
bērnibā, kaut gan zinaja, ka tikai retais latviešu zenķis
nebija mēģinajies kādreiz ko sadzejot par četriem
gada laikiem, vaj ari par mīlestibu.

Kalejam bij pāri jau par desmit gadiem, kad
viņš iedams ganos bija sācis lasit pirmo tulkojumu no
vācu valodas, laikam kādu Hofmaņa stāstiņu „Zāļu
maisitaja“. Atminejās ari kādu „Lamberta alu“, „Priežu 
kalna Rozi“ un citas, tagad par lubu literaturu
atzītas grāmatas. No labakajiem pasakmeistariem un
klasiķiem līdz pat zeminaram viņš nebij neka ne redzet
dabujis. Tikai pašas tautas pasakās un dziesmās gan
viņš bija klausijies tiku tikam, jo māte un māsas
viņam bija lielas pasakotajas un dziesminieces.


Pats viņš pirmo reiz bija mēģinajies pantu
kalšanā muižas daktera lazaretē trīspadsmitā gadā,
kad skrejot pakaļ cūkam bij izmežģijis kāju un tika
atstāts atveseļoties lazeretē kādu nedeļu viens. Tur 
viņš tika slikti ēdinats, pamests pilnigi bez uzraudzibas,
pie kam pa vakariem viņu nāvigi baidija peles, uzlēkdamas 
reizem pat uz gultas segas. Tad viņam izteceja pirmie
bēdu pilnie pantiņi.

Otrreiz atminejās dzejolis ari tikpat bēdigā gadijumā: 
par krusas nosistajiem laukiem. Īsi priekš negaisa 
visi mājas ļaudis jautri bija sienu bāzuži
šķūnī, bet tēvs pie tam bijis par visiem vīrišķigaks
un jautraks. Te siens bija nobāzts un visi sabēga
šķūnī, kuram ar milzigu šņākoņu gāzās pāri melni
un palsi, jo bieži no šausmigiem zibeņiem krustoti 
padebeši. Sāka gāzt lietus un birt krusa, tā kā šķūnim,
likās, vaj jumtu izpērs. Kad negaiss pārskrēja,
aiznezdams līdzi karsto tveici, pļava bij balta no sniega.
Tēvs, pirmais izsteidzies pie linu tīruma, ievaidejās
tikai un apklusa, bet pār vaigiem tam teceja asaras,
kuras uz tēva vaigiem dēlens bija redzejis pirmo reizi.
Pēc tam viņš bij uzrakstijis un ilgi glabajis un labojis
dzeju, kurā nepar ko nebij varejis ievērpt visu to
satricinošo, ko bij ieraudzijis tēva asarās. Tad viņš
vēl tikai bija gatavojies uz zeminaru.

Zeminarā Kalejs ari dienas grāmatu bija vedis
dzejā un krievu literaturas stundās pazagšus kavejies
pie pievesto paraugu pārdzejošanas latviski. Tad
kādus pārak intimus mīlestibas dzejoļus viņam bija
nočiepis viens tuvs biedrs un zobodamies viņu
apkaunojis visas klases priekšā.

Bet jau otrā skolas gadā Kaleju bij sagrābuse
tāda lasišanas kāre, ka pāris gados zeminara bibliotekā 
viss skolniekiem pieejamais daiļliteraturas krājums
bij izlasits, un Kalejs pārgāja uz visdažadakajām
zinatnem, tapinadams grāmatas ari no studentiem,
 

kuriem bija pieejamas vismodernakās un labakās.
Dzejojis viņš vairs tikpat kā netika. Visu izlasito
īsumā pats sev burtnicās atstāstidams, pūlejās
izazinat tikai atmiņas un domašanas spējas. Ja ko
pamēģinaja sadzejot, tad salīdzinadams savus pantus
ar lielo klasiķu rindam, viņš pirmos tūliņ iznīcinaja.
Nebija vēl ne dziļaku domu, ne daiļakas formas, ne
sevišķi interesantu sajūtu. Bija tikai elementaras, 
spēcigas dabas sajūtas, vaj sapņu zentimentalitate un
tapinatas domas.

Pirmās paša domas viņam sāka rasties tikai
nodarbojoties skolā ar bērniem. Tās viņš ikreiz
ātri piezīmeja kabatas grāmatā, blakus visadām izrakstitām 
domam no pasaules gudrajiem. Bet dzejas avoti
tikpat kā nemaz vairs viņam neriteja.

Viņu bija sabiedejis ari Jansons ar savu latviešu 
literaturas kritiku, kurā pat Blaumanis nebij
taupits. Un pats Kalejs neka zociali vērtiga nevareja
sadzejot; kas nāca, tas nāca tāpat pa vecam, naivi un
nenoderigi un tika tūliņ uz vietas iznīcinats. Bet nebij 
jau ari vaļas, jo viņš pastāvigi bija norūpejies
gar to, lai skolniekiem ko interesentaku varetu pastāstit.

Pret latviešu avižu dzeju, izņemot vienigo
Veidenbaumu, kurā vareja nojaust nepieciešamibu
izteikties, dziļa satura bagatibu, intimu nopietnibu, drošu
plašibu un formas meistaribu, Kalejs bij izstrādajies
par lielu skeptiķi. Viņam labak patika kaveties pie
svešiem klasiķiem, kuros bij izsmalcinatu domu dziļums
un bagatiba, kuras atradās ciešā difuzijā ar dabas
krāsam un riteja kaislās kustibās, ievezdamas
dvēseli izmekletā daiļuma valstī. Ari tik smagi un
dziļi domataji, kā Dante un Ģete, savās formās bija
izsmalcinati un graciozi, kā kādi dendiji. Kad avižu
kritiķi uzbruka latviešu labakām familijam, ka tās 
oriģinalliteraturas tikpat kā nelasot, tad Kalejā aizvien modās
divejadas sajūtas: vienkārt, sašutums par patriotisma


trūkumu, otrkārt, cieniba pret to, ka tie labak palika
pie tās mākslas gatavibas, pie kādas bija pieraduši
jau no skolas sola svešās valodās. No oriģinaldzejas 
pilsoniba tā īsti bij atzinuse tikai Barontēva Daiņu
krājumus, Lautenbacha melodijas un plastikas nabago,
bet gara un domu bagato „Niedrišu Vidvudu“ un
divus lielos prozas darbus: Kaudzišu „Mērnieku laikus“ 
un Niedras „Līduma dūmus.“ Tiklīdz tas 
ņēma rokā kādu latviešu dzejnieku, viņā cīnijās
divejadas sajūtas - patriotisms un garlaiciba. Tie
laiki, kad viņš kā Terbatas zeminarists pirmo reiz
bija sācis iepazīties ar Stenderi un Hugenberģeri,
Dünsberģi un Allunanu, Pumpuru un Ausekli, Lautenbachu
un Esenberģi, kā ari ar desmitiem sīkaku dzejnieku,
viņam nāca prātā vairs tikai kā svētās augstās
patriotiskās sajūsminašanās laiki, kad priekš nopietnas 
dzejas pilnibas viņam vēl nebija necik saprašanas.
Bet pa šiem vientuļas un nopietnas iedziļinašanās 
gadiem lielajos klasiķos viņam vairs nebija ne 
mazako šaubu, ka mūsu īstās, lielo individualitatu
un kulturas dzejas darbs viss vēl nākotnē. Un ka
nemaz nava tik viegli izšķirt, kas vairak veicina, vaj 
kavē dzejas attīstibu - vaj izglītotakās un smalkakās 
šķiras kritiskā atturiba, vaj tumšakās un rupjakās 
nekritiskā cildinašana. Varbūt tiešam studentu stipendijas
bija vienigais īstais pabalsts ari priekš tiem,
kam dzejnieku talants, ja tikai tās būtu nākušas
īstajās kā, piemēram, savā laikā Veidenbauma rokās.
Studetie dzejnieki: Poruks, Rainis, Fallijs, iznāca
ari tie interesantakie un varbūt paliekamakie. Varbūt
ari viņam pašam vispirms bij jaaiziet pastudet?

Aleksandra iela jau bija noieta līdz Bruņinieku
ielai; te Kalejs pagriezās uz Āķa privatdzivokli, kur
viņu sagaidija viņa īstenie apstākļi. Kā viņš
vareja studet, viņš - bēglis, bez abiturijas un līdzekļiem?
Un kā viņš vareja dzejot bez sava dzīvokļa,


grāmatam, ārejā un iekšejā miera? Savos tagadejos 
apstākļos viņš, varbūt, vareja sarakstit tikai avižu 
rakstus, bet ja mēģinatu dzejot, tad laikam tāpat
sakarinatu rindās vārdus, kā to darija Āķis. Nebija
taču vairs noslēpums, ka tikai tamdēļ latviešiem
trūka dziļakas kulturas un vērtigakas dzejas, ka visa
inteliģences labakā enerģija tika iztēreta maizes kumosa
iegūšanas dēļ. Un pieklaudzinot pie Āķa durvim,
Kalejam visas dzejiskās domas bija nozudušas, bet
pats viņš jutās bēdigs un norūpejies.

Te āras durvīs parādijās policijas kārtibnieka
galva ... Vaj viņš Āķa dzīvokli neuzraudzija?
Durvis netika atvērtas, un Kalejs devās uz Āķa
veikalu, kaut gan bij jau vēls vakars.

Bet ari veikals bij jau cieti un logi tumši.
Viņš jau gribeja aiziet, te viens pavēra mazu šķirbiņu. 
Kalejs atgriezās, un čukstošu balsi viņu iesauca 
iekšā Prātnieks.

„Ko tāda noslēpumainiba nozīmē?“ Kalejs
tumsā apjautajās.

Prātnieks, iesaucis Kaleju iekšā, pastāstija, ka
mašinas telpās Kreilis drukajot proklamacijas.

„Nupat Āķis, izplēsies un izlamajies ar saviem
burtličiem, kuriem nevienu dienu nevar izmaksat pilnu 
algu, aizgāja, atstādams mani nokopt un noslēgt
veikalu, kad piepeši sabruka iekšā Kreilis ar saviem
biedriem. Protams, viņi rīkojas ne bez Āķa atļaujas,
bet Āķis to lietu iztaisa tā, lai visa atbildiba kristu uz
mani. Kreilis mani palūdza pavaktet, kamēr nodrukajot. 
Es jau labprāt, bet tikai smejos par Āķi, kas,
izvairidamies no katras atbildibas, pa naktim nopelna
vēl vairak, kā par dienu, jo Kreilis man taisni apgalvo, 
ka Āķim šie maksajot trīskārteju maksu.“

Kalejam bija ļoti neomuligi. Jo lai gan drukatava 
bija sētā un pagrabā, tomēr pa ielam jādeleja
patruļas un katru brīdi vareja uznākt policija. Prātnieka 


pārmērigās laipnibas dēļ viņš nu līdz ar to
tagad vakteja, lai viņam tik pretigais Kreilis varetu
tikt galā ar saviem nedarbiem. Viņš taču zinaja,
ka šajās proklamacijās par spīti soda ekspedicijam,
tika uzmudinats revoluciju aizvien vēl turpinat.

Prātnieks, kas visu šo laiku bija uzturejis sakarus
ar Kreili, vairs nebij tas, kas uz laukiem. Kaleju
viņš, kā likās, vairs tikai tamdēļ cienija, ka tas 
cietis caur piedališanos revolucijā. Pats sevi viņš
skaitija par īstu proletarieti, jo iznēsadams kolportašu
bija izlasijies visdažadakās revolucionaru brošuriņas.
Viņš zinaja visu un runaja ar vienadu nemaldibu
par marksismu, vēsturisko materialismu, Diogena filozofiju,
par visām sadzīves, mākslas un zinatnes nozarem,
it kā būtu kāds doctorissimus visos kulturas arodos,
un Kalejam atlikās tikai nolaist acis un kluset, lai
neizliktos par ķeceri, vaj ari par tīro muļķi.

Beidzot Prātnieks Kaleju iebīdija ari dziļaki, it
kā tam kādu patikšanu daridams. 

Kalejs iegāja gaišā istabā, kur Kreilis zilā
krievu kreklā ar izjukušiem matiem, laizdams kuplus
dūmus un viss vienos sviedros, līdz ar pieciem,
sešiem citiem biedriem, locijās ap nelielu rokas griežamo
drukas mašinu. Ieraudzijis Kaleju, viņš                
uzgavileja, cik komiski vien varedams, un sāka stāstit
brašajiem biedriem, kā likās, burtličiem par lielu
jautribu, kā Kalejs taisijis revoluciju. Kreilis zinaja, ka
Kalejs bija pret paša gribu kļuvis par politisko
noziedznieku. Un beidzot viņš uzsauca: kas nepiekrīt ne
pie kreisiem, ne pie labiem, tas dabū pērienus no abiem !

Kalejs gribeja uz vietas aiziet, bet Prātnieks
bija noslēdzis durvis, un Kreilis, smiekliem atskanot,
turpinaja: „Kur tad jūs, Kaleja kungs ! Jūs taču
nācāt aprunaties, kad brauksim uz ārzemem ? .. 
Paciešaties vēl drusciņ! Kas te mums gan nekaiš


vecajā Ridziņā? Pagriežat, lūdzu, aiz manis šo
ratu. Redziet, kāds es viss noplūdis sviedros.“

Kalejs, notvīkdams par Kreiļa familjaritati, atteicās. 
Bet tad Kreilis iesaucās jau gluži rupji: „Ko
tad jūs še meklejat, vaj gribat nolūkoties un nodot
mūs ?“

„Jums es neesmu devis iemeslu par sevi tā domat!“

„Nu, tad pierādat, ka esat labs un stājaties tikai
pie rata!“ viņš tiepās, saņēmis Kaleju aiz elkoņa,
par lielu prieku pārejiem biedriem.

Kalejs pietvīka sarkans no kauna un dusmam.

„No jums es visu ko vareju sagaidit, bet šādu
rīcibu gan nesagaidiju. Jūs gribat mani apvainot? ..
Labi, darat to. Mana paša kļūda, ka esmu ienācis
vietā, kura ārpus katra likuma un pieklājibas robežam. 
Dodat šurp to ratu!“ Un novilcis svārkus,
viņš grieza, ko māceja, tāpat kā pavasar viņa draudzes 
mācitajs bija nesis sarkano karogu. Viņš atminejās, 
ka toreiz bija pasmējies par viņu, tagad viņš
varetu pasmieties par Kaleju. Kalejam iekrita prātā
Ničes aforismi: „smejaties paši par sevi“, un „īstā
gudriba iet uz vieglām kājam“ ... Uz mirkli viņam
nozuda asās rūgtuma un naida sajūtas.

Viņš nostrādaja ar tiem līdz pusnaktij. Pēc
tam, kopā ar Prātnieku, noslēguši veikalu, devās
uz savu pusi katrs - Kalejs uz Āķiem, bet Prātnieks 
uz saviem radiem, pie kuriem bij iekortelejies,
gaididams, kad Āķis viņam sāks izmaksat, ko viņš
nopelnijis.

Bet palicis viens, Kalejs palēninaja soļus, lai
iedomatos dziļak tajā, kas ar viņu nupat bija nodarits.

Un viņš skaidri sajuta, ka ja tas audžu audzem
būtu pieradis pie pašnoteicošas brīvibas, pie iekšejās 
cilvecigās lepnibas, tad, izvarotam, viņam atliktos 
tikai nonāveties, vaj nonāvet pašam savu
izvarotaju. Bet viņš bija pieļāvies. Un neviļus tas


sajuta, ka tam svabadi sāka krist pār vaigiem asaras,
it kā viņš būtu sieviete, kurai laupita nevainiba.
Viņš pacēla izmisušās acis pret zvaigznem, pats
nezinadams, vaj sūdzeties, vaj pārmest kam par to,
ka bija kļuvis bezgodigs ... Bet vaj tad Kreilis pirmais 
bija sācis viņa godu laupit ? Ne. Neziņā un
neapziņā viņš jau bija izaudzis un varmācigās dzīves 
ritenis ne vienreiz vien jau bija pāri gājis
viņam. Ari zeminarā viņš bija pieļāvies, kad viņu
ievainoja. Tikai pēdejos sešus gadus tas bija svabadak 
juties un iedrošinajies sajusties par goda vīru ...

Kalejam pēkšņi likās, ka viņš ir atminejis, kas
reliģija. Ak, - ta ir vispadevigakā kāju nomazgašana
it visiem un ari tiem, kas mūs apbēdinaja, laupija mūsu
godu, pat atņēma ārejo brīvibu, - un dzīvošana
tikai iedomatā sapņu brīvibā. Viņam lija asaras, kā
patrūkušas, jo tās jau gadus sešus nebija lijušas.
Viņš sajuta vēlešanos, lai viņu labak apcietinatu
un nošautu ...

Kā pravietis, ari Niče mācija smieties pašiem 
par sevi, jo īstā gudriba ejot uz vieglām kājam. 
Bet dvēsele Kalejam dziļakos dziļumos runaja
citu - jaunu valodu. Kā salds nektars dvēselē viņam
sīca reiz jau nojaustā sava goda un dvēseles cienišana, 
kura bij augstak stādama par dzīvibu un ari
reliģijas gudribam.

Tomēr pasaulē valdija kāds elementars, kosmisks
spēks, kas samala un iznīcinaja ari visbrīvakās, 
lepnakās un cilvecigakās dvēseles. Vaj tas bija liktenis,
vaj nejaušiba, vaj daba, vaj kāda dieviba, kas cilvekam 
skauda? „Ruat justitia, et vivat mundus!“ Vaj
ar Kreiļa muti tā nesauca ari visa revolucionetā tauta?

Asaras Kalejam pamazam bija nozudušas, garu
pārņēmušas domas: viņš juta ejam par sevi
laika garu ... Un vaj tas nebij vissvarigakais, ko


atnesa revolucija, ka ari tauta reiz, līdz ar pašu dabu,
atņēma brīvu elpu ? ...

Bet tauta taču sastādijās no individiem. Un
iedomajoties, ka viņa izvarotajs bija netīrais Kreilis,   
viņam sažņaudzās dūres un neatriebtam bij vaj janosmok 
no pazemojuma. Kā pārakmeņots, viņš stāveja
pie Āķa durvim. Tad pēkšņi apsviedās, lai ietu
vēl un izciestu līdz galam savas  sāpes vienatnē.

Vaj viņam tas bij jaizsauc uz divkauju ? Jeb ja
neiet, tas pašam janošauj ? Likās, ka viņš nevarēs
elpot vairs, kamēr Kreilis paliks dzīvs. Jeb viņam
bij janovaldas, japiedod ? ...

Beidzot viņš tomēr juta, ka tam japaliek vēl 
ar tautu. Un viņš tad sajutās, kā pazudis: raudzijās
tumšajās debesīs, kur mirdzeja zvaigžņu miriadi, un
no karstās dvēseles viņam riteja nesakarigas domas un  
vārdi ... Vaj tie nebij patrūkušie dzejas avoti,
kā dziļa, dziļa senā bērniba ? Viņš juta slāpes atkal
mīlet, darboties priekš mīlamā, ciest un iznīkt savās
ciešanās ...

Un piegājis pie Āķa durvim, viņš klusam piezvanija.
Āķis viņu ielaida un Bertas paklātā guļas
vietā uz grīdas izģērbies viņš atlaidās, bezgala
jūtigs, bet ari kā reliģiski nošķīstits.

Viņš vēl nebija varejis apņemties nokaut savu
dvēseles apvainotaju, kā to darija brīvibā izaugušie ...


Devitā nodaļa

Klasiskās nojautas

 
Otrā dienā, kad pēc brokastim abi Āķi bij aizgājuši 
uz saviem veikaliem, bet Kalejs palicis dzīvoklī 
viens, viņš staigaja pa istabu pilns smeldzošiem,
saldsāpigiem sapņiem, un viņa jūtekļi reaģeja uz mazako
troksniti, vaj istabā atstāto nekārtibu. Viņš visu
laiku juta, it kā uz visiem laikiem būtu pazaudejis kaut
ko nekad vairs neatgriežamu un ka tagad viņam,
satriektam un iznīcinatam, palika vairs viens vienigais - 
just pašam sevi ar savām mokam, sāpem
un domam, kā no ārejās un visu pārejo iekšejās
dzīves izoletu būti. Viņam gribejās paslēpties dziļā, 
dziļā vientulibā un jautat tikai pēc savas dvēseles 
ciešanam. Un viņās viņš sajuta ari ko neizteicami 
pievilcigu. Bet vaj tas bija tikai kas vēl 
nepiedzīvoti interesants, jeb ar' iznīcibas 
savadais skaistums ?

Atdodoties savai dvēselei, viņš izjautaja to.
Staigaja un apsēdās un atkal cēlās. Likās, ka vaj
nekad vēl viņš nebija tā izjutis savas dvēseles 
vientulibas, savado sāpju dziļuma un, varbūt, ari 
skaistuma ... Jeb vaj tās bij dzejiskās radišanas ilgas
un priekšsajūtas? Viņš tagad bij palicis bez darba,
bez mērķa, nekalpoja vairs nekam ārejam, sakustinats
un saviļņots. Vaj tās nebija smeldzošās ilgas pēc
spēlešanās ar savu likteni ? Pēc bezgala nopietnas,
mocošas, pat šausmigas spēlešanās ! Itin kā pēc
spēlešanās uz dzīvibu un nāvi. It kā no kādiem
spokiem viņam bij jaatspēlejas ...


Vaj tiešam tikai te sākās „brīvo-daiļo“ mākslu
avoti? Šajā visvienaldzibas, vientulibas un brīvajā 
ārpus-prāta pasaulē, kur cilveks sāka spēleties
ar visbīstamakām lietam, ar paša likteņa lēmumiem,
visadi izjautadams sevi? Un viņam pēkšņi iekrita
prātā Puškina dzejolis „Dzejnieks“, kuru viņš
sešus gadus bija neapzinigi mācijis saviem skolniekiem.
Un nosēdies Kalejs neviļot mēģinaja to pārkauset
savā dvēselē un atdzejot ...

Dzejnieks

Ak, dzejniek, nemeklē pie tautas mīlestibas !
Ar pirmo gaviļvētru izgaist slavas malds.
No muļķa gaidams sods, no pūļa atjautibas,
Tiec skumjās labak ciets un eji mierigs, stalts.

Tu - valdnieks: dzīvo viens! Sev vēlies ceļu
brīvu,
Un eji, kur vien sauks, kur aizvils brīvais prāts,
Ta augļus izkopdams, slēp krūtī sirdi dzīvu,
Un algas nevēlies, kaut nopelns diezin kāds.

Tu pats sev atalgojums, pats tu soģis savs,
Visstingrak paša svaros izsvērts nodoms tavs.
Tu, stingrais māksliniek, pats atrod to par jauku ?

Tev tīk tas? Lai tad brēc ši tauta tevis pēc,
Lai spļauj uz altara, kur iekurts uguns svēts
Un bērna vieglprātibā rausta upurtrauku.

Pārtulkojis iemīļoto dzejoli, Kalejs piecēlās no
sēdekļa it kā atjaunojies, - tāds, kāds bij agrak uz
laukiem savā skolotaja istabā. Piespiesto ārejo un
iekšejo piedzīvojumu māņi bij izgaisuši, lidzsvars
atdabuts. Viņš jutās tā, it kā viņā nesen nezin kādā
ceļā un no kurienes būtu saskrējuši vēl nesajusti
spēki, un viņam likās, ka viņš tiešam tagad varetu


drošs un brīvs skatities acīs ari saviem mekletajiem
un vajatajiem, kā to viņam nesen ieteica tas dzejnieks
un savadnieks, kas atklāti pats sevi nosauca par gara
aristokratu ...

Laiks jau gāja uz pusdienas pusi. Bertai vajadzeja 
ierasties uz vārišanu un cepšanu. Te viņa,
likās, ari piezvanija. Kalejs izsteidzas atvērt. Bet
Bertas vietā pie durvim stāveja dzejnieks, ar kuru
Kalejs gan bija iepazinies, bet kura vārds viņam palika 
nezinams. To laikam nezinaja ari paši Āķi, 
pazīstams bija tikai viņa pseidonims Pavasars.

„Vaj Āķa kungs mājās?“ viņš, pamājis ar galvu,
iesaucās.

„Tūliņ būs !“ Kalejs atbildeja. Viņam patiktos
vēl reiz ar to sarunaties. Pavasars to laikam izmanija 
un izvairijās, jo, acim redzot, dzejniekam aristokratam 
laukskolotajs bija par prastu un neinteresantu.

„Es pieiešu pie viņa veikalā. Ardievu!“

„Acumirklī viņš atrodas kasē, ārpilsētā.“

„Vienalga. Pieiešu pie jaunkundzes drukatavā !“

„Ari neatradisiet. Viņa laikam būs tirgū un
tūliņ ieradisies uz pusdienas taisišanu. 
Nāciet labak uzgaidit!“

Pavasars iesmējās, it kā ar to gribedams teikt:
sasodita būšana, jūs vēl dabusiet mani savās rokās! 
Viņš ātri apgriezās un viegli ieslīdeja pa
durvim. Padusē viņam bija neliels portfelis, laikam
ar manuskriptiem. Ātri atģērbies, viņš devās
iekšā istabā un vispirms ieraudzija Kaleja dzejoli uz
galda, kas pēdejam tur bij aizmirsies.

„Vaj drīkstu izlasit?“ viņš iejautajās. 

Kalejs pietvīka, kā roze. Pavasars viņam uzmeta 
mirkli, bet likās, kā neredzejis.

„Tikai tulkojums. Izlasiet, ja vēlaties,“ Kalejs
atbildeja.


Un Pavasars lasija.

„Nav slikts! Jūs sen jau tulkojiet?“ Pavasars
izlasijis iesaucās.

„Ne, tikai tā šodien pablēņojos.“

„Nevar būt. Jums ir stīla sajūta un jūs
esiet dzejoli pareizi un dziļi sapratuši. Ja tas būtu
jūsu oriģinals, tad es jūs apskaustu,“ viņš dzīvi, no
sirds iesaucās.

Kalejs atkal notvīka.

„Neliedzaties ! Jūs tā pablēņodamies esiet jau
diezgan svīduši. Labas atskaņas padodas tikai pēc
ilgas praktikas. Rituma sajūta, īsto vārdu izvēle
un gaumes smalkums ari nava tikai iedzimti vien.
Iedzimtas ir tikai jūtas, kuras ari pie visiem iesācejiem 
miekšķ kā bekas.“

„Ne. Tiešam nebiju tulkojis vaj veselus sešus 
gadus. Zeminara laikos gan pamēģinajos. Tās
labās īpašibas laikam no manas biežās klasiķu 
lasišanas.“

„Vaj tad šolaiku tautskolotaji ari lasa klasiķus ?
Es domaju, ka viņiem pietiek ar visadiem Gorkijiem,
Andrejeviem un tā tālak.“

„Neesmu gandrīz neko no viņiem lasijis.“

Pavasars paplēta tikai acis. „Jūs vēl sāksiet
tapt interesants !“ Viņš labsirdigak un tuvak iesmējās. 
„Un kā jūs esiet nākuši uz domam ignoret rakstniekus, 
kurus dievina visi šablones cilveki?“

„Laikam neesmu tāds. Bez tam man ari savas
tradicijas, jau no Terbatas zeminara laikiem.“

Te viņam iekrita prātā, ka viņš ir gan lasijis kādus 
no pirmajiem Gorkija stāstiem un pat uzvedis lugu 
„Dibenā,“ kura viņam izlikās vēl ievērojamaka,
nekā Tolstoja „Tumsibas vara“ un Vedekinda „Skaistuma 
reliģija". Un viņš Pavasarim to pastāstija.

„Ja jūs, kā sakiet, tiešam esiet ielasijies klasiķos, 
tad jums vajadzeja gan kauneties pieminet šādas 


luģeles, kurās nava ne vēsts no domu un valodas 
bagatibam, ne ari no stīla sajūtas.“

Kalejs neviļot uzbudinajās no tik iznīcinošiem
apgalvojumiem. „Bet tie tak ir vislabakie mūsu 
laikmeta darbi !“

„Laikmetam, kurš pats nav neko vērts, nevar
būt nekādu tādu vislabako darbu. Pēc lielā Hebbeļa 
un smalkā Heines, ja nepārspīlē Hauptmaņa un
Čechova nozīmi, divi vien lieli dzejnieki ir bijuši:
tie ir Ibsens un Uailds, kuri diemžēl pieder jau pagātnei.“

„Bet Meterlinks, Verharens !!“ Kalejs uztraucās.

„Jums ari Novoliss un Viktors Igo patīk? ...
Bet zinat, ka pirmo pie nabaga ir nosmējis Heine
savā ģenialajā romantiskās skolas kritikā, bet otro no
jums nupat kā tulkojamais Puškins novērtejis labi
ja par otrās šķiras dzejnieku, kaut gan pēc manas
pārliecibas viņa darbu lielakais vairums labi ja 
izturetu trešās šķiras pārbaudijumu.“

„Un Balzaks, Dostojevskis ?“

„Bez šaubam krietni talanti, sevišķi Balzaks,
kas vietam atgādina vaj pašu Moljeru gudribas,
jūtu un stīla ziņā. Bet nevien labas dzejas, ari ne
labas prozas 40-50 sējumu, kā šie, nekad nespēs
sarakstit neviens ari kaut vislielakais ģenijs un nespēs
ari tad, ja tas līdzigi Ģetem nodzīvos pāri 80 gadiem. 
Flobērs starp krietnajiem franču romanistiem
bija tas godigakais, bet ja esat lasijuši „Madam Bovari“, 
tad jau gan zinasat, cik daudz viņā lieka, neīsta
un neizjusta. Man personigi patīk tikai nedaudzas lapas 
puses; piemēram Bovari viesošanās pie marķiza 
atgādina Puškina un Müsē prozu. Visā madam 
Bovari mīlestibas virknejumā nava nevienas
pilnigi skaistas lapas puses.“

„Flobērs šajā darbā vairak tikai novērotajs,
sīku sajūtu un valodas meistars. Jūs esiet pārak
stingrs kritiķis !“ Kalejs nobaiļojies klusam piebilda.


„Katrs spriež pēc savas sajūtas un estetiskās
attīstibas. Par citu ko te nevar būt ne runas. Ko
jūs brīnaties par mani, ja gadusimteni atpakaļ 
barbariskajā Tatarijā jūsu iemīletais Puškins par 
saviem labakajiem skolotajiem, franču klasiķiem, 
izteicās, ka viņu dzeja antrejā sākdamās tāļak par salonu
neesot tikuse. Bet pēc īsā, laimigā pusklasiķu, 
pusromantiķu starpcēliena Ženjē un Müsē dzejā, ta ir
sākuse jau parādit pārmērigā romantisma, naturalisma
un simbolisma izvirtibas zīmes.“

„Puškins cienija angļus - Šekspiru un Bairenu!“

„Nebūt ne tādā mērā, kā būsiet iedomajušies.
Frančus viņš patiesibā vairak cienija. No Šekspira 
aizrāvās tikai uz īsu laiciņu - un ari tikai no
viņa raksturošanas paņēmieniem. Vēlak to atrada 
par stieptu un vāju stīlistu, kādas viņa pieccēlienus 
garās lugas dzejisko kvintesenci savilkdams piecās īsās 
sava „Andželo“ scenās. Nav nekāds noslēpums, 
ka viņš netaupija ari sava vistuvakā skolotaja 
Bairena, piemēram „Donžuanā“ par īsti oriģineli 
un izmekleti dzejiskām atrazdams tikai pirmās trīs
dziesmas, kuras viņu bija pamudinajušas iesākt 
„Jevgeņiju Oņeginu“, pārejās nosaukdams par parasto 
videjo dzeju.“

„Vaj mēs neaizklīstam par tāļu no mūsu  
apstāļiem ?“ 

„Ne, skolotaja kungs! Mūsu revolucionari jau
bija puslīdz eiropejiski politiķi. Tādiem pat laiks palikt
ari mūsu māksliniekiem.“

Kalejs mazliet nokaunejies pakluseja. Viņš
Pavasara idejas vareja pieņemt un saprast, bet viņa
drošā uzstāšanās un vieglais tonis viņu uztrauca
visaugstakā mērā. Viņš runaja ar to tik laipni, bet
it kā pa roku galam, it kā zeminara direktors ar no laukiem 
sabraukušajiem peleksvārčiem, vaj ar' kā 
muižas īpašnieks ar saviem pagasta ļaudim. Tikai tie


gribot negribot bija jaciena, bet Pavasars kā latvietis
taču bija tas pats vien zemnieku puiķelitis, kas 
varbūt bij ari cūkam ar rīksti pakaļ tekajis un putru
strēbis. Un iedomajot to, Kalejam cienibas vietā par
varu gribejās pasmieties. Bet Pavasars šodien
laikam viņu vaj pavisam bija nodomajis izpostit.

„Jūs domajiet, ka, ja līdz šim mūsu dzejnieki
ar netīriem nagiem un nesukatiem matiem vazajušies
apkārt, mekledamies, lai varetu kur piedzerties, ka tam
tā ari mūžam japaliek?“

„Ģenialais Peteris Hille pat mēslu kastē nomiris !“
Kalejs uztraucās.

„Mēslu kaste tamdēļ nav nekāds dzīves ideals !“

„Nu, tad es jums teikšu, ka es vairak baidos no
visadu iekšejo mēslu kastes - egoisma, godkāribas,
visadām kaislibam, jo ja es nespēju iekustinat, šķīstit,
attīstit to, kas augsts iekš manis un citiem, tad lai es
klusedams ieeju labak mūžibā. Un smelt es varu nevien 
no Heines un Puškina, bet ari no ikkatra cilveka,
kam cilvecigs vaigs, un ari no nedzīvas radibas
visās vietās.“

„Ko jūs man runajiet savas sen sapelejušās
skolmeistara gudribas ! Pat Gorkijs jau zinaja pateikt, ka
ja cilvekam atņemtu jūsu uzskaititās „sliktās“ īpašibas, 
tad viņa dvēselēs paliktu tikai bāls silts šķidrums.
Jūs atminaties, kāds izskats pienam, kurš nokrējmots
un kuram ari ziedi noņemti !“ viņš jautri un silti smējās.

„Bet grēki!!" Kalejs viss sarkans sameties
notvīka.

„Cik tad viņu ir? Septiņi nāvesgrēki, kas neskaitamas 
reizes apdziedati no dzejniekiem. Bet tie taču 
ir tas nesīkstošais dzejas avots, iz kura, kā iz
jūras vilņiem Afrodite, radušies visdaiļakie mākslas
darbi. Velns nava tik bīstams, kā viņu iztēlo. Jūs
taču lasat Niči un zinat, ka no visdziļakiem 
bezdibeņiem izcēlušies visaugstakie kalni. Bez tam jūs


lasiet ari klasiķus, tā kā es esmu pilnigi pārsteigts, kā
vienā cilvekā ir varejuse kopoties šaurā skolmeistariskā 
morale ar bagatas, nesaistitas cilveka dabas apbrīnošanu
klasiķos, kuri atteikšanās nepazina. Kas tad ir klasiķis?
Vaj ne tas, - „Kas sevi apzinatā brīvē, kā Fenikss
uguns dvēsmē met, un visu dabas, gara dzīvē pie
pilnigakiem tīpiem ved,“ kā to viens mans labs paziņa
pēc Ģetes sapantojis? Jūs taču netaisaties palikt
par kādu pravieti - Buddu vaj Kristu - kas sevī nokauj 
miesu, šo visu grēku pirmperekli ?!“

„Jūs esiet gatavais velns!“ Kalejs aizrauts no
Pavasara un sajūsminats iesaucās.

„Un kā jūsu Puškins sevi mīleja zīmet 
vaj ne par velnu? Atminaties: бѣсъ арабскiй ...
Es pats tā uz pusem: ne gluži арабскiй бѣсъ, ne
ari eņģelis. Katram no dabas dots savs mērs. Varbūt 
es tikai līdzigs Faustam, kas noslēdzis līgumu ar
dzīves un joku mīletaju Mefistofeli.“

Kalejs, neraugoties uz visu ievainošanu un
pastāvigu tvīkšanu, tomēr jutās aizrauts un 
sajūsmots un tikko vareja novaldit sirdi, kas dauzijās pa
krūtim, kā nelabā. Skaistais Pavasars viņam vienā
mirklī atrāva durvis un logus vaļā uz lielo renesanses
kulturu; tagad viņš apjauda, cik maz nozīmes klasiķu
lasišanai un cik liela - dzīva klasiķa sastapšanai.
Pavasars tagad, skatijās viņam acīs un smējās vaļsirdigi,
kā uzvaretajs, uzvaretam visā laipnibā
roku pasniegdams.

„Jūs ari labs variet būt !“ Kalejs izsaucās, kā
sieviete, pirmoreiz iemīledamās.

„Tik pat, cik Fausts !“ Pavasars atjokojās.

Pie durvim piezvanija. Kalejs izskrēja un ievadija 
Bertas jaunkundzi ar iepirkumiem. Viņa izskatijās
diezgan nelaimiga un, ieraudzijuse Pavasari, ari 
pietvīka, bet tas viņai neko daudz nekaiteja, jo viņa jau
māceja smieties pate par sevi. Tikai pašam Pavasarim, 


likās, nebija ne par ko ko tvīkt. Viņš no
valodam bija satvīcis sārts, smalkajā rokā, ietvertā
no manžetiņas ar zeltitā riņķī ievērtu zaļu akmeni,
kūpeja cigarete un pēc vārda, vaj domas viņam pa
kabatam nekad nebij jameklejas.

Berta apsveicinajusēs iesteidzās ķēķī. Kalejs 
Pavasarim iejautajās: „Kamdēļ jūs tagad nekur vairs
nedrukajaties ?“ 

„Tamdēļ ka jau esmu nogatavojies. Pavasara
vēl ilgi nedrukās! Izdeveji tikai pasaka: neesot vēl
laiks nācis priekš tādiem.“ (Kalejam iekrita prātā
tāds pats kādreizejais Kreiļa apgalvojums ari par
viņa paša domam.) „Pirmais nu taisas Āķis. Bet
ari tikai uz savas māsas jaunkundzes ieteikšanu. Par
nelaimi viņš ar mani ir sācis sacensties, un nu mums
iznāk strīdiņi vaj par katru lapas pusi. Te viņam
tas, te šitas liekas nepareizi. Un lai visu izskaidrotu
un ieskaidrotu, viņš būtu jaiesāk apmācit no pašas 
ābeces. Ar jums mēs vieglaki saprotamies;
bet protams, tikai tamdēļ, ka jums labas tradicijas un
gaume pie vecajiem klasiķiem.“ !

„Āķis ir tikai veikalnieks!" Kalejs glaimots novirzija 
domas atkal uz Āķi.

„Ja, veikalnieks, cik redzams, no viņa iznāktu
krietns, ja tikai moraliskais cilveks viņā dzīvak 
kustetos. Viņš vēl par daudz muļķigi un zemnieciski
stūrgalvigs, kas nebūt nava tas pats, ka cieta nodoma 
un gribas cilveks. Viņš vēl pat sentimentali
labs var būt. Bet tas sliktakais ir zemsirdiba, liekās
blēdibas un vispār gara brīvibas trūkums. Viņš
pastāvigi man noprasa, par ko es to tā, vaj šitā
vēlos? Kad es viņam atbildu, ka tā tas man patīk,
vaj tā tas man ierasts, tad viņš apvainojas un skaistas, 
it kā visam būtu janotiek pēc kādas žablonas,
kura būtu atzīstama par pilnibas paraugu. Piekāpties 
es nevaru ne par soli, jo padosi mazo pirkstiņu,


viņš tev visu ieraus, tamdēļ tad tās stīvešanās.
Būtu man kāds attīstitaks izdevejs, es te ne kājas
nespertu.“ 

„Jūs tiešam esiet savads cilveks, nekā mēs
līdz šim bijām pieredzejuši. Jūs mani uzvarejāt,
aizrāvāt, bet man tomēr pašam ar sevi jatiek galā.“

„Saprotu. Tas tik viegli vis nebūs. Un palīdzet
es jums tā ka tā nevarešu; aizbrauksiet taču uz
Berlini.“

„Nezin, vaj drīzak es neiešu taisni pie 
ģeneralgubernatora.“

„Bet apdomajaties labi. Jūs neesiet es. Varat 
ari iekrist.“ Pavasars tagad biedinaja.

„Tamdēļ jau ari vēl neesmu aizgājis,“ Kalejs
nokaunejās.

Uzlikuse vāramo, Berta ienāca, pasniegdama
Pavasarim korekturu. Viņš pēc pāris jokiem 
atvadijās un aizgāja.

„Nu, kā jums patika Pavasars? Vaj ilgi bija ?“
Berta jautaja Kaleju.

„Tikai pusstundu, bet liekas, veselu mūžibu ...“

„Tā ari man ir licies ...“

„Traks cilveks!“ Kalejs neviļus iesaucās.

„Tāds viņš visiem licies ... “ Berta tīši
atkārtoja.

„Tāda vēl es nebiju redzejis ...“

„Es ari ne!“

„Jūsu vietā es sen jau viņā būtu iemīlejies.
Kāds baudijums būtu viņā visu mūžu klausities !“
Kalejs pazobojās.

„Diezin kas gan visi viņā neiemīlas !“

„Bet kas neiemīlas, tas gan viņu var tikai ienīst. 
Piemēram Prātnieks. Lūk, kur cilveks, pret
kuru vienaldziba nav iespējama ! Ja viņš tikpat 
aizraujošs kā dzejnieks, tad uz vietas mūsu literaturu 
pacels apreibinošos augstumos,“ Kalejs sajūsminajās.


„Tas ir, kā pacels? Tikai pats pacelsies. Bet
pārejie pastaipisies pakaļ viņam un atkritis, kur bijuši.
Pavasarim ir iedvēsme, inteliģence, zinašanas, nodomu
bagatiba un raditajs ģenijs, bet pārejie rāpsies
kā rāpušies pa savām noriņam un dabas glezniņam
un tecinās pantus sīrupsaldās romantikas garā, vaj
ari vandīs augšā vismuļķigakās sadzīves padibenes.
Tā viņš pats man izteicās.“

Kalejs staigaja apkārt, nevaredams atjēgties.

„Vaj tas nav savadi!“ viņš iesaucās. „Pirms
viņš bij ienācis, es jutos spēcigs un noteikts, kā vaj
nekad. Viņš parunajās ar mani pusstundu un tagad
es jūtos galigi izpostits. Tas ir apvainojoši, un 
tomēr no tāda būt iznīcinatam ir saldi.“

„Man tāpat !“

„Un brālim ?“

„Brālis nevar aptvert viņa lielumu. Viņš
vienkārši neuzticas viņam un pieķeras pie sīkumiem.“

„Kurš tad nu bez grēkiem ... Bet viņš
taču nemaz neatzīst nekāda grēka,“ Kalejs saģidās. 

„Nudien, es nezinu, vaj atzīst, vaj neatzīst,“
Berta smējās. 

„No viņa kūs ārā pate nesaistitā daba un gars.“

„Taisni kā jūs sakiet, kūs, vaj sit ar strūklu
ārā.“ 

„Viņš laikam ļoti ātri saraksta ?“

„Neesot viens un divi. Vajagoties tikai iedvēsmes 
un ārejā miera. Saltā vaj tumšā istabā, kā
mūsejās, viņš, saka, ne rindas nevarot izdabut. Viņam
vajagot pilniga komforta,“ Berta paskaidroja. 

„Tīrais laimes bērns! Un tādiem laikam jabūt
ari viņa lasitajiem. Kas viņā, piemēram, uz laikiem
ieklausitos ? Skolotaji ? Bet ari ne tagadejie zocialdemokrati, 
kuriem moralists Rainis vairak pa zobam. Vienigi 
izvaļigakie pilsoņi, varbūt.“


„Pavasars saka: kas mums par pilsonibu? Ta ir
tik mantrausiba. Un kas jau tiešam ko varetu sākt
saprast, tie ir pārvācinati ne mazak, kā Ģetes un
Puškina laikos vāci un krievi bija pārfrancinati.
Viss drošakais, īpatneji latviskais viņus tikai biedē,
vaj izbrīnē.“

„Jūs sen ar viņu pazīstaties ?“

„Ne. Pāris nedeļas.“ Berta nez'  kamdēļ 
notvīka.

„Jūs mājās pie viņa neesat bijuse?“

„Pāris reizes ar korekturu.“

„Kas viņš ir - turigs vīrs?“

„Zinu tikai, ka viņš letonim Gubam brālens un
ģimnazijas biedrs.“

„Jūs labi ar viņu jūtaties ?“

„Kā to lai teic - brīvak, varbūt ar Gubu.
Pavasars, liekas, tāds vētrains, smalks, piezobojošs,
daiļš un varens, kā kāds ozols. Bet ...“

„Bet ...“

„Bet viņam, liekas, to vajadzeja slēpt, lai citi
savā individualitatē nejustos kā aizēnoti.“

Kalejs pastaigajās un padomaja: „Bet ja citi sarunā
bezgaršibas un muļķibas ?“

„Vaj nu tā sarunā ? “

„Vai kā sarunā !“ Kalejs jocigi iesmējās un 
viņam pakaļ ari Berta. „Viņš tikai tamdēļ, man liekas, 
runā tikdaudz, ka citiem vairs nav ko teikt, tiklīdz
viņš ienācis. Citi var tikai apjautaties pie viņa,
klausities un kluset.“

„Varbūt. Liela vīra neviena neesmu redzejuse.
Krievijā muižnieki, kas pie mums atbrauca, bij 
atturigi, vislielakā mērā uzmanigi, vairak tikai klausijās,
nekā runaja. Ja mēs ko prastaku, vaj muļķigaku palaidām, 
tad attureja. Ar vienu vienigu smaidu, vaj
žestu. Bet kad mēs nobaidijamies, tad atkal uzvedinaja 


runat tik vaļā skaļi un droši. Viņi mūs audzinaja, 
lai mēs atkal bērnus audzinatu.“ 

„Ja, bet viņi nebij ģeniali.“

„Tādi, kā Pavasars, jau droši vien ne. Bet
varbūt smalkjūtigaki, sabiedriskaki un cilvecigaki.“

„Un varbūt mīļi cilveciņi futlarā, kā Čechovs
senčus mēdza tēlot,“ Kalejs viņu pazoboja. 
„Pavasars turpretim drošs, kā lielā Ģetes iemīletais un
pārtulkotais Benvenuto Čellini. Viss uz āru 
izvērsts. Kāds ir, tāds ir vienumēr. Jo viņš tik
pilns dzīvibas, ka ne uz mirkli nevar rimties. Stāsta,
ka dzīvais Puškins, kas ari visur par nepieklājigu
turets, parastā sabiedribā tikai caur to varejis glābties,
ka spēlejis kā traks uz naudas.“ 

„Vaj ari nāvigi iemīlejies,“ Berta piemetinaja
un smējās. 

„Ja, ko gan lai dara parastajā sabiedribā, kur vaj
janomirst no gara laika ?“

„Bet var jau ari jokoties un atdoties visadām
bērnišķibam,“ Berta turpinaja.

„Joki aizķer, ja viņos slēpjas gars. Un tāpat
beidzot jokos un darbosies vairak tikai pārakais. Vaj
ar' viņš aptumšosies no kauna un no žāvam, ja
citi jokos muļķigi un  bezgaršigi, tā sakot ēzeļosies.“

Berta satrūkās un ieskrēja ķēķitī, jo vārijums
vareja piedegt. Kalejs domaja tāļak viens, ka tomēr
tikai līdzigs ar līdzigu var justies patīkami. Tamdēļ
tad kulturelos laikos lielo vīru intimā sabiedriskā dzīve
ir norisinajusies salonos, kur vareja ietikt tikai retie
laimigie. Tur bija nodibinajusēs noteikta etiķete lielā
stilā, lai katra individualitate, varetu parādities visā
augumā, kāda ta bij izkopusēs īpatneji pilniga savā
vientulibā. Visnepatīkamakie tur likās tie, kas nevareja 
spīdet ar stipru īpatneju gaumes, domu un darbibas 
pasauli, jo viss ierastais, objektivais, akademiskais
un žabloniskais tika uzlūkots kā apakš nulles stāvošs.


Tas bija jaizdzīvo, pirms cilveks parādijās
sabiedribā. Šo atziņu Kalejs bija smēlies no 
ievērojamo madam de Stael un Rolan salonu aprakstiem,
jo Francijā sabiedriskā dzīve starp ģenialiem vīriem
bija tikpat parasta, kā senatnē. Bet citur, piemēram
Vācijā, ģeniji jo bieži līdzinajās slepenām, vientuļām 
pūcem, un izstrādajās par mizantropiskiem darba
rūķiem, idealiem sapņotajiem un savadniekiem. Katrs
labaks ieradums, vaj gracija tika apmētati tāpat, kā
pie mūsu vāciskajiem zocialdemokratiem. Pretsabiedriskajiem  
latviešiem draudeja, varbūt, kas līdzigs
vācu ieražam, jo ari mūsu vecajā paaudzē tādu
vairak vaj mazak apdāvinatu mizantropu, sapņotaju
un savadnieku pilni kakti. 

Te atkal parādijās Berta ar nazi un dakšiņam
rokā, lai turpinatu sarunu. Bet Kalejs pasteidzās pats
uz ķēķiti.

„Vaj zinat, man kā sievietei par Pavasari ir
pašai savs spriedums, dibinats uz sajūtas. Bez
šaubam, Pavasars ir liels vīrs, bet tomēr vēl 
negatavs cilveks. Šaursirdigajā latviešu sabiedribā
viņš, liekas, tik daudz būs cīnijies, ka beidzot palicis
ļauns.“

„Varbūt,“ Kalejs pārsteigts iesaucās: „tas ir,
kā Bairens, kuru Anglijā tik tikko akmeņiem nenomētaja.
Ari Puškins, pārbraucis no Odesas Michailovskā,
bija tīrais briesmonis. Tēvs taču ne par 
velti bija sūdzejies gubernatoram, ka Aleksandrs viņu
gribejis nonāvet; ziņa aizgājuse līdz ķeizaram un, 
tikai pateicoties Žukovska aizstāvibai, Puškins
izglābts no katorgas.“

„Nu, redzat. Un tas pats Puškins bija vismīļakais 
cilveks Smirnovas salonā, kad to sāka atzīt,
un beidzot vaj uz rokam nēsajot,“ Berta piemetinaja.

„Pavasars, liekas, te gan nekad tādas cienišanas
nesagaidīs. Jo viņš - garā brīvais un lepnais -


un mūsu skopuligā, zemnieciskā sabiedriba ar sentimentalo 
morali ir kā uguns un ūdens, viens otru iznīcinoši 
elementi. Tāpat kā Heine Berlinei, Pavasars
ir pieteicis cīņu Rigai, kura var beigties tikai ar vienas 
puses iznīcinašanu, nevis ar kompromisu vaj
sajaukšanos. Šajā cīņā viņam viss mūžs var
aiziet. Tāpat kā Heinem vaj Bairenam - bez kādiem
personigiem praktiskiem panākumiem.“

„Bet iedomajaties visu to lietu vienkāršaki,“
Berta smējās: „viņš var nodibinaties, appreceties,
un ari kā familijas tēvs radit lielus, pilnigus darbus,
viņš var kļūt mīļš pat vissentimentalakām partijam.“

„Nu, tad viņš vairs nebūs tas, kas ir tagad.
Bez tam apprecejies var palikt neražigs. Puškinu
apprecešanās noveda tikai pie otrreizejās „ozlobleņijas,“
kā krievi mēdz teikt. Materialās rūpes, kaislibas,
greizsirdiba un ģenijam naidigā tuvakā sabiedriba beidzot
viņu noveda līdz Dantesa lodei.“

„Var jau būt! ...“ Berta, domiga kļuvuse,
atbildeja un jauca pa katlu.

„Varbūt, - ja viņš ļoti bagati apprecas,“
Kalejs piebilda.

„Viņam nav mantas un diezin vaj būs ari kāds
noteikts diploms, kaut gan studejis viņš ir daudz. Pie
talanta vien mūsu plutokrates vis neļausies piesaistities,“
Berta pēc brītiņa klusu ciešanas domiga piezīmeja.

„Vaj ziniet, - es gribu tapt par klasiķu tulkotaju,“
Kalejs pēkšņi pārtrauca klusumu. Un ienesis savu
tulkojumu nolasija.

„Nudien, liekas, labs, ļoti labs. Pārtulkojiet
tādu veselu krājumu un brālis izdos.“

Kalejs apklusa. Viņš neka gan neatbildeja, bet
bēgšanu uz Berlini domās atlika galigi. Pie pusdienas 
viņi salīga ar Āķi par honoraru. Āķis tielejās, 
lai pārtulkojot Krilova pasaciņas. Bet Kalejs
palika pie tīrās lirikas. Beidzot viņam Āķis apsolijās 


izgādat ari pasi, lai tikai viņš varetu ieiet savā
dzīvoklī un sākt tulkot. Un Kalejs tiešam sāka
strādat.

Vispirms viņš gribeja sastādit antoloģiju no
visiem krievu dzejniekiem, ari no modernajiem, kā 
Baļmonta un Brüsova, kuri pašreiz bija modē pie 
dekadentiem. Bet viņu psicholoģija un stīls viņam bija 
nesaprotami un likās vēl negatavi. Un tad mistiķus jau
Kalejs pa laikam neieredzeja. Atlikās tulkot tikai 
Puškinu un viņa skolas labakos dzejoļus.

Ievilcies jaunā dzīvoklī, Kalejs vispirms rakstija
uz laukiem savam darba biedrim, kuram aizbēgdams
fiktivi bija pārdevis savas mebeles un biblioteku, lai
viņam atsūta daļu no pēdejās. Tad iegādajās lampu
ar zaļu kupeli, lai vakaros nepiepūletu acis, un sāka
strādat.

Priekšā viņam tēlojās jau vesela nodrukata
grāmatiņa, kurā Puškins skaneja tikpat, kā oriģinalā.
Visas avizes to slaveja, visur viņu uzaicinaja par
līdzstrādnieku un Āķis beidzot izdod žurnalu, kura
vadišanu uzņemas Kalejs. Bet viņa labakais dzejnieks 
ir Pavasars. Tikai Kalejs nebij vieglprātigs
spekulants: pie darba viņš ķērās ar visdzīvakām
pārdomam, šaubam un nododamies ar visu dvēseli.
Viss augšā minetais bija tikai tāds iepriekšejs 
dvēseles uzliesmojums aiz prieka par izdevušos dzejoli,
kuru par tādu bij atzinis pats Pavasars. Tomēr otrā
pantā bija vēl daži grumbuļi un pāris rindās trūka
cezuras. 

Kas attiecas uz Pavasari, tad viņš vispirms
bija dzīves cilveks un kala, kamēr karsts.

Par šām pāris nedeļam, staigadams uz Āķiem,
Pavasars Bertu bij izraudzijies sev. Bet Kalejā viņš
ievēroja diezgan bīstamu sāņcensi, kurš, ja ari 
nevareja, mēroties ar viņu personigā interesantibā, tad
toties Bertai vareja solit drošakas garantijas, un tā


tad, ja viņš jau laikus neiemaisijās vidū, šī diezgan
apķērigā jaunkundze varetu krist Kaleja rokās.
 
Tiklīdz Kalejs bija paņēmis atsevišķu dzīvokli,
Pavasars sāka nākt pie Āķiem biežaki un palikt
ilgaki, tā kā tas Āķim sevišķi uzkrita. Ierazdamies
uz pusdienam viens pats, vaj kopā ar Kaleju un Prātnieku, 
Āķis bieži vien sastapa Pavasari viņam pretim 
nākot. Bet Pavasars dzīvoja uz viņa kases pusi,
un Āķis bij iedomajies, ka Pavasarim uz viņa -
Āķa dzīvokļa pusi saņemtas kādas stundas, jo tā kā
Berta pēdejā laikā vairs neka laba nerunaja par 
Pavasari, tad Āķis nevareja iedomaties, ka aizvien tik
nopietnais un cienigais Pavasars nāca taisni no viņas.
Bet pāris reizes Āķis bija ieradies agrak un
Pavasari sastapis pie Bertas, tērzejam ar to, kamēr
ta cepa un vārija. Bez tam pēdejās nedeļās istabas
ne ik reiz izvēdinatas, smaržoja pēc smalkas tabakas
un, kaut gan pusdiena Bertai aizvien bija piedeguse,
vaj pārvārijusēs, pate viņa bij jautra un sajūsminata, 
kā tikai senak uz laukiem. Kā praktiķis un labs
cilveku novērotajs, Āķis drīz vien šīs lietas apķēra.

Māsas liktenis viņam patiesibā ne mazak rūpeja, 
kā veikals un dzeja. Ne par velti viņš bija draudzejies 
ar Kaleju, uzņēmis to pie sevis un uz Bertas
ieteikšanu paņēmies drukat ari viņa tulkojumus, no
kuriem necereja nekādu lielu peļņu. To viņš darija,
lai Kalejs paliktu pie Bertas, bet pēdejā pie viņa.
Kalejs bija diezgan viegli apejams idealists, ne daudz
uzmanigaks par Prātnieku, bet Pavasars likās slīpets
vīrs, no kura jabīstas, kā no paša nelabā. Bez kādiem 
gariem ievadiem, līdz lieta Āķim bija noskaidrojusēs, 
palicis ar Bertu vienatnē, viņš ņēma viņu
priekšā. 

„Nu, ko tu nemaz negatavojies uz abituriju?“
viņš pēc sava provokatoriskā ieraduma iesāka no
tālienes.


„Un tu?“ Berta iesmējās kā čūska.

„Man no rīta līdz vakaram pilnas rokas darba,
bet tev tikai jaizvāra pusdiena.“

„Un veikals ?“

„Cik tu tur esi bijuse !“ Āķis savukārt iesmējās:
„un uz priekšu, ja gribi, nemaz nerādies.“

„Tagad gan; bet kamēr Prātnieka nebij!“

„Ar to darbu tu gan ne maizes sev nevareji 
nopelnit. Ko tu tur dariji caurām dienam? Tikai sēdeji.
Par ko tad nemācijies ?“

„Ko tu, brālit, ar to gribi teikt? Vaj taisnoties,
ka man algu neesi maksajis un nemaksasi, jeb ar' tev
cits kāds nolūks ?“

„Man, māsiņ', nekāda cita nolūka nava, kā
tikai tavas pašas labums. Tev taču atkal kas 
jauzsāk. Jeb vaj tu precesies ar Pavasari ?“

Berta notvīka gluži tumša un gaišās, zaļpelekās 
acis iemirdzejās spoža valguma pilnas. 
Nelūkojaties uz savu ironiju, viņa tomēr bija un palika
sieviete.

„Kā !... Kas tev to teica ?“

„Ta smaržigā tabaka un piedegušās pusdienas,“
Āķis ģiftigi iesmējās.

„Tabaka, pusdienas! Ko tu gvelz, kā muļķa desa?“
Berta, zaudedama savaldišanos, mēģinaja rupji 
izjokoties. 

„Pavasars par tādu tevi tiešam jau ir pataisijis ?“

„Tam vīram tāds mužiks, kā tu, ne rokas
nobučot neesi cienigs !“

„Oo ! Kādu baronu atraduse! Jūs ar Kaleju
varat priekš tāda uz pakaļkājam iet, bet mēs 
zemnieki tādus zem naga kaujam.“

„Tu esi ciniķis !“

„Vārdos tikai, bet tu, māsiņ, darbos.“

„Viss tavs veikals ir švindeļa pilns.“


„Kas veikals! Tas ir ārpus manis. Bet tu ar
savu miesu taisies dzīt veikalu.“

„Tu esi briesmigs !“ Berta, kā vētras sagrābta,
pietrūkās. „Tu esi pelnijis ne vien pliķi, bet ... lai
tevi uz viņu pasauli aizraiditu !“ viņa pēkšņi sagrāba 
seju, ieskrēja otrā istabā, iekrita gultā un sāka
šņukstet.

Āķis ari uztraucās. Viņam likās, ka tas māsu
tiešam pārak stipri ievainojis. Bet neko neizrādija
un nogaidija, lai Berta mitejas. Tad pietrūcies 
pastaigajās uz vienu, otpu pusi un piegāja atkal pie Bertas.

„Met nu labak niekus pie malas. Zinu jau, ka                      
vīra tev vajadzigs. Bet turies tad labak pie Kaleja,
nevis pie Pavasara, kurš tevi tikai izmantos un,       
demoralizejis, atlaidīs uz visiem četriem vējiem.“

Berta, kas vairak bija uztraukusēs dēļ brāļa negaiditās
un nepielūdzamās loģikas, nekā aiz moraliskā
sašutuma, vaj smalkjūtibas, kura viņā bij jau
nomākta, atbildeja: „Es nemīlu Kaleju.“

„Tu gribi teikt, ka viņš tevis nemīl? Ar mīlestibu 
viņš bija sācis, bet kamdēļ pate viņu atbaidiji ?“ 

„Tas jau tu biji, kas mani tā notrulinaji.“

„Kas tad tu par inteliģentu, ja tevi mužiks tik
viegli var notrulinat? Par ko tad tu manis
nepacēli ?“
 
Berta kluseja un rija asaras, kuras no jauna sakāpās.

„Ar Pavasari es tev noliedzu satikties: to tu
ievēro !“ 

„Neko tu man nevari noliegt. Satikšos, kā satikusēs !“  

„Nu tad taisies drīzak ārā no mana dzīvokļa
un skrej uz viņu ; savu istabu jau es neļaušu 
pārvērst par ...“ līdz galam viņš tomēr nevareja
izteikt savu zemo apvainojumu. Ieskatijies pulkstenī,


viņš satrūkās, jo bija aizkavejies. Paķēris 
virsdrēbes, viņš gribeja jau aiziet, kad pie durvim
piezvanija Pavasars, ceredams, ka Berta sen jau viena.

„A, Pavasara kungs !“ Āķis atvērdams iesaucās.

„Nu, nu - ko jūs teiksiet ?!“ Pavasars, izbrīnejies
par savado saņemšanu, atsaucās.

„Man japrasa, ko jūs labu teiksiet ?“

„Man taču jazin reiz, kad jūs beigsiet drukat
manu dzejoļu krājumu ? Honorara ar' jūs nemaksajiet.
Man taču vajag ko nopelnit, lai varetu
dzīvot !“

Tādas apstākļu pārvērtibas Āķis nebija 
sagaidijis. Viņš uz mirkli apjuka. „Labak strādajat
savu darbu, nekā vazajaties pa svešiem dzīvokļiem !“

Pavasars uz reiz neaptvēra, ko Āķis bija domajis.
„Es esmu strādajis tā, kā jums savā mūžā
nestrādat ! Bet jūsu pienākums tagad ir samaksat !“
Viņš saskaities iebrēcās tā, ka Āķim šausmas
pārskrēja par kauliem, it kā tas ar pašu briesmigo
Heraklesu būtu sastapies.

„Jūs jau sev algu esiet izvēlejušies. Ejiet
vien iekšā, “ Āķis apdomajies rāmak pielika, jo
dzejoļu krājuma drukašana gāja jau uz beigam un
viņš nobijās, ka Pavasars taču varetu pārtraukt
to, ja Āķis nemaksatu honorara. Rakstiska līguma
Āķis nebija taisijis, lai nebūtu jamaksā par markam.
Abejadi Āķis sajutās spraugās. Tamdēļ aizrādijums
uz Bertu bija visvieglakā izeja.

„Ko jūs man iedrošinajaties teikt ! Atkārtojat,
lūdzami, skaidrak !“ Pavasars, caur pieri paskatijies,
iegraudās kā pērkons.

„Iekšā meitens raud, ejat labak apmierinat !“
Āķis smiekligi apjucis ķērās kā pie salma, jo no  
Pavasara viņu taisni bailes sagrāba.


„Vaj jūs viņu esiet apvainojis ?.. Tad nākat, 
iesim abi apmierinat,“ viņš lēnakā balsī lika
priekšā.

Āķis apsviedās ar, un viņi iegāja istabā.
Berta bija pietrūkusēs, sakārtojuse matus, piedūruse
pie vaigiem pūderi, kuru bija sākuse lietot jau Krievijā, 
un gandrīz reizē iznāca viņiem pretim.

„Jūs esiet raudajuse?“ Pavasars jautaja taisni:
„Kamdēļ? vaj es pie tam vainigs, vaj šis te?“
viņš pameta nikni ar galvu pret Āķi.

Viss tas notika tik negaiditi ātri, pie tam Bertā
pēkšņi samodās vissaldakās ceribas un iespējamibas, - 
un nevien viņā, bet ari pašā norūditajā
Āķī - ka viņa atbildeja taisni: „Brālis man noliedza 
še ar jums satikties !“

„Nu tad nāksiet pie manis !“ Pavasars lika
priekšā.

„Tas ir - jūs izlūdzaties Bertas roku ?“ Āķis
atjēdzies ieprasijās.

„Jūs dzirdat, - ka ne tikai roku, bet ari pašu
jaunkundzi !“

„Tas ir - jūs vēlaties salaulaties ar Bertu?“

„Laulibu es neesmu atzinis ne līdz šim, nedz ari
uz priekšu tādu atzīšu. Es domaju, ka pietiek, ja
mēs mīlam viens otru.“

Āķim, kas bija izdevis draudžu regulativus,
iekrita prātā, ka zocialisti tiešam bija pavedinajuši
pat Igaunijas mācitaju sinodi atzīt dažos gadijumos
ceremonialās laulibas nevajadzibu, un bija gatavs 
pietikt tikai ar notarielu aktu. Bet Pavasars pretojās
ari tam.

„Es dodu savu goda vārdu, ka viņa būs mierā
ar mani,“ viņš bargi iesaucās.

„Kas to jums ticēs?“ Āķis vaimanaja.

„Kā ! Vaj jums kāds iemesls man neticet!“ 
Pavasars apvainots atkal iebļāvās.


„Nav iemesla ari ticet !“

„Ja jums nava, tad izšķirs Bertas jaunkundze:
viņai, es domaju, ir iemesls.“

„Mēs mīlam viens otru un es iešu pie 
Pavasara.“ Berta atsaucās.

Āķis bija pārsteigts. Viss nu būtu labi, ja
tikai uz Pavasari varetu paļauties. Āķis saģidās, ka
vēl nezinaja pat Pavasara īstā vārda, nerunajot
nemaz par viņa pagātni, radniecibam, vaj nolūkiem.
Viņš jutās, it kā izmuļķots un bez šaubam tāpat ap
stūri apvesta viņam likās ari Berta. Instinktivi viņš
juta, ka Pavasari vajadzetu uz vietas izmest pa durvim, 
Bertu ieraut atpakaļ ķēķī, noslēgt durvis un
steigties uz veikalu. Tā bija darams pēc vecā lauku
ieskata. Bet viņi tagad bija pilsētnieki. Un kā 
Pavasars, tā ari Berta jau sen pilngadigi. Bez tam -
tāds vīrs, kam nebija ne mantas, ne diploma, vareja
atstāt ari pielaulatu sievu. Viņš dzejnieks ? ...
Bet vaj dzejniekam katrā ziņā jabūt skaidram ari kā
cilvekam ? ... Te viņš palika apdomaties: ari
viņš pats dzejoja un priekš iesāceja, likās, diezgan
labi. Bet vaj viņš tamdēļ jau kāds skaidrais bija ?...
Ja, bet vaj tad viņš tiešam tik negodigs palicis?
Kas tad ir negodigs? Vaj tas, kas visadiem līdzekļiem
izvairas no kreditoriem, izmelojas priekš „kundem“ 
un droši spekulē ar sava un citu mantu? Pereat
justitia, et vivat mundus ir taču vecu vecā paruna ...
Bet vaj viss tas pats, kas veikalniekam un politiķim,
nav jaizdzīvo ari dzejniekam ? Cik viņam bij nepatīkami, 
kad tam citi neuzticejās. Vaj tad Pavasars mazak 
uzticibas pelnijis ? ... Likumiba, goda vārds, morale, 
amorale, patvaļiba, pasaule - viss Āķim juktin
juka pa galvu. Bet Pavasars stāveja nopietns, līdz
Berta neiesmējās. Pēkšņi Āķim iešāvās prātā,
ka Berta par viņu smējās.


„Nu, tad dodaties vien projam kaut tūlit !“ 
Nezinadams, kā rīkoties, Āķis nostostijās un, pat 
neatvadijies, aizgāja, atstājot viņus vienus, jo viņu sauca
veikals.

 
Desmitā nodaļa

Pirmie lielpilsoņi un dendijs


Bet kas tad galu galā šis savadais dzejnieks
Pavasars bija par vīru un kāda viņa pagātne?

Pavasars bija kāda Rigas architekta Jura Blauberga 
dēls. Astoņdesmitos gados, māju būvniecibas
drudža laikos, viņa tēvs bija iedzīvojies lielā 
bagatibā. Viņš bija uzcēlis ap piecdesmit lielu namu,
starp tiem vairakus muižniecibas un pilsētas uzdevumā. 
Pašam viņam piedereja veseli trīs nami,
no kuriem lepnakajā, uz Troņamantinieka bulvara, viņam
bija savs dzīvoklis, sastāvošs no 14 istabam. Viņš
stāveja starp vāciešiem un latviešiem. Krievu
reformu laikā pie viņa nāca ciemos pat augsti krievu
valdibas vīri. Viņš pats bija īsts latvietis, bet
ar vecā Stendera tradicijam, jo viņa tēvs, Pavasara
vectēvs, savā laikā bija kādu muižu Augškurzemē,
Seci, turejis uz rentes. Šajā apgabalā, kurā valdija
vecā Stendera un viņa pēcnāceju racionelā apgaismibas 
gadusimteņa gars, nevien tā saucamā lauku inteliģence, 
bet ari visi sīksaimnieciņi savas morales un
turibas pēc bija tālu priekšā tam Vidzemes malienes 
stūrim, kurā bija dzimis un darbojās Kalejs ar saviem 
draugiem un darba biedriem, par kuriem šajā
romanā jo sevišķi tiek stāstits. 

Vecais Blaubergs, Seces muižas rentnieks, kas
par tādu bija uzstrādajies no tās pašas muižas
vagara un muižas kunga, bija audzis darbigajā un
omuligaja vecā Stendera garā. Viņš līda, kā saka,
no ādas laukā, lai savairotu sava patrona ienākumus,
bet ļoti labi iztika ari ar sava pagasta ļaudim. Kungi
viņu cienija un pagasts, lai gan tureja par bargu, mīleja, 


kā tad, kad viņš bija par muižas kungu, tā arī
vēlak, kad kļuva par rentnieku. Kad Rigā nodibinajās 
pus jaunlatviskais „Mājas Viesis“, viņš to 
pabalstija gan materiali, gan moraliski un strādaja līdzi
pie Ansa Leitana, bet tikai visā slepenibā, slēpdamies,
kā no kungiem, tā no latviešiem. Savu vienigo
dēlu viņš izskoloja par architektu, bet piecas meitas,
paskolojis vācu valodā, saimniecibā un rokdarbos, un
dodams tām pamatigu pūru līdzi, laimigi izprecinaja
pie pārvācinatās latviešu inteliģences: vienu pie
kādreizejā Valkas zeminara direktora, otru pie kāda
apriņķa vecakā mērnieka Didrikela, pārejās trīs pie
muižas kungiem un rentniekiem, starp kuriem Guba
bija noprecejis visjaunako. Mūža vakaru viņš
pavadija pie sava dēla Jura, kurš bija mācits 
architekts.

Ģimnazijā Juris nebija sēdejis nevienu dienu, bet
saīsinato vidus skolas kursu nolicis, mācidamies 
Peterburgas Mākslas Akademijā, pie kam papildinaties
bijis ari Vācijā. Juris bij atsities tēvā: sauss 
gribas cilveks, pilns nesīkstošas enerģijas, apbrīnojams
praktiķis, ne bez mākslinieciskām tieksmem un 
vispriekšzīmigakais familijas tēvs. Visspēcigak viņš savu
darbibu bija attīstijis astoņdesmitajos gados, celdams
namu pakaļ namam un pilsētas domē cīnidamies pret
pārmērigi labo koncesiju piešķiršanu sabiedrisko
darbu uzņēmejiem, pret pārak lēto pilsētai piederigo
namu un muižu iznomašanu, pret pilsētas apgrūtinašanu 
ar pārak lielo penziju došanu, pret nomaļu
labierīcibas piemiršanu un t. t. Pie tam viņš
nemitejās informet un pabalstit jauno Baltijas reformu
izvedejus, visu savu svabado laiku pavadidams Latviešu 
Biedribas dažadajās komisijās. Visiem latviešu 
ievērojamakiem vīriem viņš bija „tu“ 
draugs un ari viņa mājās vairak tika runats latviski,
nekā vāciski, jo liktenis viņam bija palīdzejis noprecet


latvieti, kas tajos labi audzinato latviešu sieviešu
bada gados bija visai apskaužams gadijums.

Architekta sieva bija kāda no mājam izputejuša 
secenieka bārenite, kuru viņa tēvs bija ieņēmis
par audžu meitu un vēlak, uz Seces muižas īpašnieka 
barona lūgumu, atdevis par biedreni jaunajai
baronesei. Viņa jo bieži viesojās agrakā audžu
tēva familijā ari jau kā jaunava. Juris, kā students,
bija iemīlejies viņā un, nelūkojoties uz māsu un
māsas vīra sacelto traci pret tukšas meitenes 
precešanu, viņi apprecejās.

Galvenās jaunās sievas īpašibas bija atjautigā
labsirdiba un kā vācisko, tā tautisto ieražu zinašana, no
kurām ta ne vienai, ne otrai pusei nevareja dot priekšroku. 
No sava izputejušā tēva, kurš mīlejis iedzert 
un pagastā bijis pirmais vijolnieks, viņa bija mantojuse 
neizsīkstošu jautribu un bagatigu tautas dziemu 
vāceliti; audžu tēva mājās viņu norūdija
visados smagos un vieglakos virtuves darbos, kā ari rokdarbos 
un istabas meitas pienākumos, bet pilī baroneses 
iemācija akuratā tīribā, ievadija vissekretakos
muižnieces miesas un gara noslēpumos un ielauzija
smalkajā tonī. Viņas pienākumi bieži likās šausmigi 
pazeminoši, bet tomēr, visu pacietuse, ta daudz
ko sev uz mūžu patureja. Nekad viņai neaizmirsās
ta vērdzenes loma, kad viņai, kailai noģērbjoties, ar
kāju bija janomēro baroneses vannas siltums un 
janomazgā ta no galvas līdz kājam katru rītu, kad ta bij
uzmodusies. Bet - tīriba palika viņas otrā daba.
Tas apstāklis, ka viņa bija gājuse no rokam rokās,
bija locita pēc viena un otra gribas, viņā gan bij 
iznīcinajis domu un rakstura vienibu, bet nevis gara
brīvibu un iekšejās dzīvibas bagatibu un dažadibu.
Pie tam viņa bija ieraduse griezties, kā spole, pastāvigā 
darbibā. Pie baroneses viņa pus pazagšus bij
iemācijusēs ari klavieres spēlet un saprast klasiķus.


Viņas bērni tamdēļ šūpulī tika midzinati ar tautas 
dziesmam un klavierem, kā to bija vēlejies ari
viņu biežais apciemotajs un omuligais dzejnieks 
Andrejs Pumpurs.

Tā kā viņas vīrs savu architekta praksi bij uzsācis 
diezgan trūcigos apstākļos un tikai vēlak ātri
iedzīvojies bagatibā, tad saimniecibas vadišana un
pašai savu bērnu audzinašana viņai bija palikuse
par tādu ieradumu, no kura nebūt vairs nebija tik
viegli atradinaties, kad vīrs sāka nodoties plašakai
sadzīvei, diplomatijai un uzaicinat augstus viesus, kuri
viņai bij jauzņem ar pienācigo noteiktibu, pašapziņu,
izvaļibu un viesmīlibu lielajā stīlā. Viņa nodziļinajās 
atmiņās par baronu vieglo, patīkamo sadzīvi Seces 
pilī, izlasija pāris romanus no lielpilsoņu aprindam
un, pateicoties sava gara atjautibai un bagatibai, viegli
iedzīvojās ari šajā pēdejā lomā.

Bet ši viena no vispirmajām mūsu latviešu
ģimenem tik bezrūpigi nedzīvoja ilgi. Uznāca 
astoņdesmito gadu būvniecibas krīze un lielakā daļa no
latviešu pilsonibas nobankroteja.

Jo sevišķi šajā krīzē dabuja ciest Pavasara
tēva familija. Vācieši, aizkaitinati caur ša 
„junglettes“ karstajiem uzbrukumiem pilsētas domē un caur
viņa svarigo lomu krievu reformu ievešanas kustibā,
visgrūtakā brīdi viņam uzteica kreditu, un viens no
visbagatakiem pilsētas namu īpašniekiem vienā
pašā ziemā pārvērtās par vienu no visnabadzigakajiem. 
Visa Jura Blauberga ģimene sagāja pāris
istabiņās un, tā kā caur būvniecibas pārtraukšanu
tēvs palika bez darba, ģimenei draudeja bads.

Architekts, būdams goda vīrs, atdeva paradniekiem 
visu, kas vien tam bija, ceredams pie 
visnepieciešamakā tikt caur darbu. Savās pāris istabiņās
viņš raustijās uz visām pusem, kā iesprostots lauva,
neievaidedamies un nežēlodamies, bet nevaredams


vairs ari iemigt, jo nevareja izdomat nekādu savām
spējam piemērotu izeju. Viņš izgatavoja planu
pēc plana, bet ārzemju un Krievijas galvas pilsētu
konkursos viņa plani krita cauri, kā provinciali un pasausi.
Visi viņa vietejie draugi caur krīzi bija ierauti dziļos 
parados, aizņemties nevareja tikpat kā neko. Māsas 
no viņa familijas bij atsalušas jau no viņa precešanās 
laika un pie viņām griezties lepnais brālis
tureja par vislielako kaunu. Viņš uzrakstija pat avizem 
kādus rakstus, no vienas puses rehabilitedamies,
no otras puses ceredams ari uz honoraru, kurš gan
tos laikos bija smiekligi mazs. 

Par laimi valdiba sāka rūpeties par krievu 
katedrales un apgabaltiesas celšanu Rigā. Blauberģis
bija laidis vaļā visu savu diplomatiju un pazīšanos
Peterburgā un Rigā. Visi labi gari viņu atbalstija
un viņa nedzirdeti lētie un praktiskie būvniecibas
projekti attiecigās komisijās tika jau pieņemti. Bet tad
viņu, ļoti nervozu palikušu, pēkšņi nosita smadzeņu
trieka.

Tajā laikā Pavasaritim palika septiņi gadi. Par
trijiem bērniem tagad bij jagādā mātei. Viņas bēdas 
bija lielas, bet kad viņa atminejās savu tēvu,
vijolnieku, kurš nepazaudeja savas jautribas ari par
klaidoni palicis, tad viņa vareja pat smieties par 
uzbrukušo nelaimi. Bērnus priecinot, pašas dvēseles 
mokas viņai bij janoslēpj. Ozolu vētras brāziens 
satrieca, bet vīksnite locijās visadi, kamēr izlocijās. 
Bez liekas kaunibas viņa izsludinajās avizēs par
veļas šuveju, vācu valodas skolotaju un pirmo 
klaviermācibu pasniedzeju. Bagatie radi tagad no viņas
vēl vairak atrāvās. Bet inteliģentakie vīra pazīstamie 
tautieši viņai piedāvaja vairak darba, nekā
viņa ar saviem spēkiem vareja pastrādat. Bērni
palika viņas vienigais dzīves prieks, kaut ari šis prieks
tagad bij aptumšojies bēdigs, gražigs un nemierigs.


Par visu vairak viņu nomāca domas par zēna
neapskaužamo nākotni. Par laimi kādreiz no 
Peterpils Blauberģieni apmekleja vīra attālā 
radniece, mācitaja Rembiša kundze, kurai Pavasars 
iepatikās, un māte, pārvārejuse sevi, atdeva viņu 
radniecei. 

Mācitajs Rembits, kurš Pavasari adopteja,
bija sentimentalas dabas cilveks, pusdzejnieks un 
nelabojams utopists. Viņam pašam bija divi dēli un viena 
meita, no kuriem viņš bija nozvērejies izaudzinat
māksliniekus, vaj zinatniekus, lai tie ģimeni apklātu
ar slavu, bet sevi pašus ar gradiem un tituļiem.
Tamēr Rembits bija gatavs savā pereklī ieņemt ari
svešu olu, ja vien viņa krietna putna dēta. Mazo
Pavasari Rembits bija redzejis jau viesodamies pie
ievērojamā architekta viņa jūrmalas vasarnicā un
zinaja, ka jau no trijiem gadiem Pavasars māceja 
rīkoties ar zīmuļiem, stāstit pasakas, lasit grāmatu un
salikt ritumā rindas. Kā brīnumbērnu viņu uzņēma
pie sevis ari mācitajs Rembits, un Pavasars uz vietas 
ienesa viņa mājā svabadibas atmosferu. Kustejās
kā dzīvsudrabs, runaja skaļi un teica laukā visu, ko 
domaja, nebūt nepazaudedams pieklājiga zeņķa izskatu.

Vispirms tas mācitaja ģimenei ļoti patika. 
Pavasars tika iesaukts par lordiņu Fauntelreju, kurš
pašreiz parādijās tulkojumā no Jaunzemju Jāņa.
Pāris nedeļas nelikdamies ne zinis pats par saviem
puikam, Rembits ar Pavasari vien nodarbojās: gan
lika zīmet, gan dzejot, gan lasit un izdomat pasakas,
līdz kundze palika greizsirdiga. Pēc tam Pavasarim
viņa sāka atriebties, nedodama labako spēļu lietiņu,
siedama netīrakus priekšautus un viņa dzīvās dabas
dēļ to pastāvigi norādama. Zēns, nesaprazdams,
kamdēļ viņu vajā, skatijās viņai virsū lielām acim
un valdijās. Beidzot ari pats Rembits, kurš kā daždien 
romantiķis, patiesibā bija liels praktiķis, Pavasarim
 

ļāva ieslīdet tikai pieņemta audzekņa lomā, kuru jo
bieži nobīdija nomalitē. Zēns cieta, cieta, tad 
apvainojās, brēca, gražojās, bet nekas nelīdzeja. Viņa
pārakumu viņam beidzot pierēķinaja par trūkumu,
pat par bezkaunibu, un Pavasars sāka palikt ļauns, kā
vilcens, pēdigi pat kluss un vientuļš. Vienigais
draugs viņam Rembiša mājā bija Rembiša meitene,
ar kuru Pavasars citiem redzot kaunejās rotaļaties.
Tamdēļ jo liels prieks bija Pavasarim, kad pienāca
skolas laiks un līdz ar Rembiša zēniem viņš vareja
tikt projam uz ģimnaziju.

Rembiša dēli bija godigi, strādigi, videji 
apdāvinati puikas un mācijās tikai uz četri un pieci.
Pavasars būdams nesalīdzinami dzīvaks un apdāvinataks, 
bija izklaidigaks, nerātnaks, un rādija nevienadas 
sekmes. Kad zēni paauga, Rembits tos
uzmudinaja izdot skolas žurnalu. Pavasari viņš
uzmudinaja uzņemties vadišanu, jo pēdejais tā
kā tā izšķieda laiku grāmatu lasišanā un, kā likās,
ari slepenā zīmešanā un dzejošanā, lai gan tas sen
vairs nevienam neka nerādija. Bet zēns bija liels
diplomats, uzņemties vadišanu un pārrakstišanu 
viņam likās garlaicigi. Viņš savam maizes tēvam
tamdēļ iestāstija, ka vadišana gan pienāktos viņa
gudrajiem dēliem, bet citiem tikai labi ja rakstišana.
Pats savu godkāribu, kura, citiem skolas puikam aizvien 
mazā pusē paliekot, Pavasara sirdī bija laiduse
jau neizraujamas saknes, viņš cereja apmierinat ar
dzejoļiem, kurus līdz šim slēpa un slepeni sūtija 
tikai savai mātei uz Rigu.

Skolas žurnals tika izdots latviešu valodā un
pie viņa piedalijās ari latviešu realisti un skolotaju
zeminara audzekņi. Pavasara skaistie, siltie liriskie 
nieciņi un kodigās epigramatiskās nerātnibas par Peterpils 
tautiešiem, kurus Pavasars novēroja no komiskās 
puses, kad tie ciemojās pie Rembiša, drīz vien


viņu padarija slavenu visā latviešu Peterpilī. Caur
māti dažs dzejolitis bija nācis rokās ari Rigas 
kritiķiem, kuri bez izņēmuma Pavasarim atzina krietnas
liriķa dāvanas. Bet tā kā pašreiz tika izkarota cīņa
starp vectautiskiem romantiķiem un zocialajiem naturalistiem, 
tad Pavasara savadi individualie, satura un graciozās 
formas bagatie dzejoļi, mazliet Heines un Puškina 
garā, nevareja nekur parādities.

Astoņpadsmit gadus vecs Pavasars nobeidza ģimnaziju, 
sāka studet un, negribedams pakaļā palikt laika
garam, devās iekšā jaunajā strāvā. Pa visu liniju
tad cīnijās tēvi un dēli. Sākās cīņa ari Rembiša
namā, kura beidzās ar to, ka abi Rembiša dēli iestājās 
teoloģijas fakultatē un korporacijā, bet Pavasars
tika izsviests no godigas ģimenes, kā sajucis, pustraks,
nepateicigs un apvainojošs. Pavasarim laimejās kādā
krievu ģeneraļa ģimenē dabut labi samaksatas stundas
un nu viņš Rembitim, kad tas gāja uz dievvārdiem,
tīši brauca pretim atzvēlies ļichašā, līdzās kādai
skaistai kursistei. Tā viņš tam atriebās par bērnibā
viņam nodarito pārestibu. To, ka Rembits viņu desmit 
gadus bija uzturejis, apģērbis un sūtijis skolā,
Pavasars ne par ko nevērteja. Viņš juta, ka ja tas
būtu bagats, tad izsētu savu bagatibu trūcigajiem
talantiem, neskatidams to par nekādu nopelnu. 
Vērtiba viņa acīs bija tikai dvēseles mantam, kuras 
katram bij iedzimtas.

Šās pašas pārliecibas dēļ viņš drīzi vien
sanāca matos ari ar lauku sīksaimnieciskajiem studiju
biedriem, kuri saimnieciskajos šķiras apstākļos mekleja
visu zinatņu, mākslu un ari pašu cilveku dvēseles
izskaidrojumu. Pa jokam viņš tos sāka nosaukt par
žīdeļiem, kuri ieķērušies lielajam žīdam Marksam
stērbelēs. Izauguši bez vajadzigās pašapziņas, viņi
no dzejnieka tādu pajocigu pazobošanu nevis ņēma
ļaunā, bet gan vēl ņēmās viņu pierunat iestāties
 

slepenajā organizacijā, ko beidzot ari panāca, sevišķi
pateicoties dažu interesantu kursistu pievilcibai, kas
piedereja pie pulciņa un viņu vaj ar varu vilka iekšā.
Bija savadi, ka taisni dāmas viņu visvairak
cienija. Par ko, viņš pats nezinaja. Vispirms jau
māte viņu mīleja vairak, nekā citus bērnus, tad Rembiša 
namā no jaunkundzes viņš bija tā iemīlets, ka
viņam aizejot ta bija mēģinajuse noģifteties. Tāpat
ari ģeneraļa ģimenē taisni sievietes no viņa bij ieņemtas 
vislielakā mērā. Bieži no stundam nekas neiznāca, 
jo sākās galantas zobošanās, muzicešana, dzejnieku 
lasišana un beidzot pat dejošana. Tās pašas
sievietes viņu ievilka, vairs vaļā nelaizdamas, arī
slepenajās sapulcēs. Dažreiz pēc debešķigi pavaditas
dienas viņš nevareja aizmigt, norūpedamies un 
nevaredams saprast, ko patiesibā liktenis no viņa gatavoja? 
Viņš taču nebūt nebija sievišķigs, bet pavisam 
otradi. Pie mātes gara bagatibas, dzīvibas
un graciozās asprātibas viņam bija taisni tēva 
nopietniba un uzņēmigais, nevaldamais temperaments.
Viņš nebij ari imposanta auguma, nedz sevišķi skaists
no vaiga. Pats viņš bija ieņemts tikai no savas
dvēseles dzīves, kurai sakustoties, viņam iedegās acis,
un seja tad lāsmoja neizteicamā daiļumā. Šādos
mirkļos novērodams sevi spogulī, viņš jutās vaj dievibai 
līdzigs un ar garu vien bija gatavs gāzties
virsū vaj lācim. Kaut ko tādu viņš vareja nolasit
tikai no Moljera, Bairena vaj Ģetes sejam, labakajās
reprodukcijās. 

Kad viņš tā sakustinats kur gāja, tad visi pasķīrās 
un noklusa. Viņš pats brīnejās par savas
personibas iespaidu un tamdēļ nevareja nenolikt tās 
augstak par visām partiju programam, teorijam un zocialām
gudribam. Viņš patiesibā juta, ka vareja un gribeja
būt tikai dzejnieks, dzejot, mīlet, domat un valdit 
tikai Parnasā, gara mantas un dailes bagatibas nostādidams 


ārpus un pāri visām materialām vērtibam.
Starp viņu un studiju biedriem jo bieži notika cīņas,
pie kam viņiem likās, ka viņš tīši sajauc visas teorijas, 
lai zvejotu pa sajaukto ūdeni un pretiniekus iznīcinatu 
tikai ar sava gara dzīvibu, pārsteidzošiem
aforismiem un toņa smalkumu.

Peterpilī starp citām studeja trīs māsas, bagatas 
kurzemnieces, no kurām viena, kas atstājusēs no
vīra, bija ļoti patstāviga, augstā mērā apķēriga un
nekad nepiekusa vārdu cīņā ar Pavasari. Par viņām 
negāja laba slava, kā jau par emancipetām, kas
negribeja palikt pakaļ vīriešiem ne darbos, nedz 
nedarbos. Valkaja nogrieztus matus, smēķeja un piedalijās 
pie iesviķošanas. Pavasars viņas smīdinaja
tā, kā vēl latvietes nebija smīdinatas. Pats būdams 
nopietns, sabiedribā viņš jokojās ar visnopietnakajiem 
morales un politikas jautajumiem, kā dzimis
filizofs un mākslinieks.

Viņa domu patstāviba un nemaldiba nebija
mazakas, kā pie Veidenbauma un Aspazijas, kas sen jau
drukajās. Šis apstāklis studiju biedrus uztrauca, tiklīdz 
viņš vēra muti vaļā ; pamazam savā patmīlibā 
aizķerti, tie sāka viņu ienīst. Kad Pavasars ar
prieku bija apsveicis tā saucamo revizionistu kustibu, pret
viņu sāka cīnities visadiem atļautiem un neatļautiem
līdzekļiem. Un Pavasars, no viņiem atraudamies, beidzot 
sagājās vairs tikai ar kursistem un ar kādu vijolistu, 
kuram bija papilnam naudas. Apmekleja ar to
teatrus, operas un baletu, bieži vien nozuzdami ari
aiz kulisem. Tamdēļ lai gan Pavasars bija ievilkts
un ierakstijies slepenajā pulciņā, bet domat un just kā
īsts proletarietis nekad nevareja.

Te liktenis Pavasarim piesūtija pārbaudijumu,
kurš viņam galigi atvēra acis pašam par sevi.
Viņu ievēleja par nelegalas literaturas ievedeju pār
robežam un kādreiz ne tāļu no Eidkuņiem viņš tika


sagūstits. Pavasars nekad nebija realo apstākļu 
izpētitajs un apsvērejs, bet aizvien paļāvās tikai uz
savu atjautibu un laimi. Te bija iemesls, kamdēļ viņam 
daudz tuvaki likās fantastiskie furjeristi un racionelie
ovenisti, nekā vēsturiskais, realistiskais Markss. Ari
Bakuņina un Krapotkina mācibas Pavasarim nebija
vairs svešas.

Tas notika vienā krēšļainā pavasara naktī, kad
kāds Eidkuņu žīds viņu ar visu literaturas čemodanu 
uzlaida uz krūmiem apaugušas grāvmalas, lai
viņš te pa miglu tiktu pāri robežam. Bet grāvis
pēkšņi izbeidzās upē, kura bija pārplūduse un, ceredams 
pāriet pa ledu, Pavasars iegāzās līdz dibenam. 
Ne par ko nebēdadams, viņš brida pāri,
čemodanu līdz ar galvu turedams virs ūdeņa, un
ari pārtika otrā malā, kur cits žīds viņu noslēpa
laidarā apakš siles, apsolidams drīzi būt atpakaļ.
Pavasars tur sala un drebeja, līdz mekleja rokā žīdu,
lai tas dotu sausu uzvalku. Bet tikko tas tuvojās
žīda būdai, norībeja signala šāviens, pa visu
liniju sāka svilpt, šaut un nebija viens divi, kad
Pavasaru ielenca kādi desmit kājnieki un jātnieki ar
suņiem un aizveda uz kazarmam.

Tas notika naktī uz pirmo Lieldienu. Zaldati bija
pret viņu labsirdigi un jautri, bet oficieri pa svētkiem
nerādijās. Pavasarim kazarmēs bija japavada divas
dienas un divas naktis, kurās tas nodarbojās ar aģitešanu, 
kaut gan starp kailiem zobeniem. Tā kā ārzemju
pase Pavasarim bija un čemodans likās palicis turpat 
zem siles, tad viņš jutās drošs. Vajadzeja tikai 
izskaidroties, kamdēļ viņš nav braucis ar vilcienu,
bet peldejis pāri upei ? Zaldati cereja, ka Pavasars tiks
vaļā, tikai tas, kurš pirmais viņu bija noķēris un
kuram par to nācās saņemt četrus rubļus atlīdzibas,
bija citās domās. Nākamajā naktī, guledams zem sargu
kailajiem zobeniem, Pavasars atkal izdzirda ellišķu signaltroksni, 


un drīzi pēc tam tika ievesta partija leišu,
kas pirms vairakiem gadiem lielakā pulkā bez pasem bija
pārbēguši pār robežam, izdzīvojušies Amerikā,
ņemdami tur tikpat lielu algu, kā Vācijā ņem kārtejie
profesori, un tagad pa pulciņiem lasijās mājup. 
Trešajās Lieldienās viņus ņēma priekšā turpat kazarmēs, 
bet Pavasari, kā inteliģentu, veda uz žandarmerijas 
priekšnieka kameru Veržbolovas stacijā.

Pēdejais bija jauns slaids palkavnieks un īsts
džentelmens, kādu Vācijā Pavasars neviena 
nebija redzejis. Palkavnieks šķelmigi pasmaidija, 
nosēdinaja viņu sev līdzās uz zofaja, piedāvaja cigareti
un lika priekšā atzīties pēc sirdsapziņas. Pret 
Pavasari, acim redzot, palkavnieks uz vietas bija sajutis
vajadzigo cienibu un ari pats kļuva zimpatisks 
Pavasarim. Pēdejais iesmējās pretim un pārdomaja.

Melot cilvekam, kuru viņš ciena, bija pretigi,
bet teikt patiesibu riskanti, jo aiz viņa Peterpilī 
slēpās vesela organizacija, savukārt atbalstidamās uz 
centrales Rigā, kuru gan kā Pavasars zinaja, nesen jo
smalki bija nodevis Jansons. Beidzot Pavasars tomēr
sāka izmeloties: viņam Eidkuņos vairak stundas bijis
jagaida uz pretejo vilcienu, un tā kā nekādas bagažas 
viņam līdzi nebijis, tad viņš mēģinajis tikt
pāri pa šoseju. Sargi ieskatijušies viņa pasē, bet
nelaiduši to, neko neizskaidrodami (tas tiešam tā ari
bija noticis). Tamdēļ viņš pastaigadamies, aizticis
līdz minetai grāvmalai un, gribedams tikt pāri pazagšus, 
nejauši nokļuvis līdz upei, kurā zem ūdens
kārtas vizejis tā kā ledus, un tā viņš ielicies līdz
dibenam. Te palkavnieks atkal iesmējās un parādija
viņam čemodanu, kas jau bija uziets un atradās 
tepat aiz krēsla. Viņš pastāstija, ka Pavasarim
draudot katorga, bet ja viņš izstāstišot visu šo
lietu, kāda ta patiesibā, tad viņu varbūt varot atlaist 


pavisam brīvā, jo pēc revolucionara viņš tā
kā tā neizskatoties.

Tā tad no viņa prasija organizacijas nodošanu.
Pavasars palika kā mēms. Viņš lūdza dienu un
nakti apdomašanai.

Pa šo īso laiku viņš no marksista un revizionista 
bij izvērties par noteiktu anarķistu. Jo ļaunak,
jo, labak ! Lai saceltu jo lielaku troksni un skandalu,
tad viņš tāpat kā Jansons nevien jo smalki izstāstija
visu organizacijas vēsturi un viņas pamatus, dodams
jo rūpigas vecās un jaunās strāvas darbinieku 
biografijas, bet ieslodzits cietumā ķērās ari pie sava
pirmā lielakā dzejas darba, un vilka atklātibā visas
vecās un jaunās strāvas noslēpumus, kas līdz šim
tika rūpigi slēpti, izceldams tikai to nopelnus, kas
priekš tautas un kulturas ko paliekamu bij radijuši
ārpus partejibam un visadām kliķem. Ta bija vesela
revolucija nevien priekš viņa paša, bet ari priekš
tautas, kura pirmo reiz dzirdeja tik vaļsirdigu un ģenialu
tiesu par saviem vadoņiem un savas kulturas vērtibam.

Pavasars uz vietas kļuva populars un nostājās
vislabako dzejnieku rindā, nelūkojoties uz to, ka viņam
tagad sāka nežēligi uzbrukt no visiem kaktiem, tāpat
kā reiz Bairenam pēc viņa angļu kulturas satiriskas 
iztirzašanas.

Tautā un starp dzejniekiem, kuriem nebija sveša
pasaules literaturas vēsture, Pavasars bija kļuvis 
slavens, bet no abu apsmieto partiju puses - no 
māmuļnieciskās un zocialistiskās - viņu tagad vajaja uz
visbīstamako. Dažas nedeļas viņam vienkārši bij
janoslēpjas, mazakais lai netiktu nopliķets, kā bija 
nopliķets tas redaktors, kurš viņa satiru iedrošinajās
nodrukat. Un vēl ilgi pēc tam, kad pirmās aukas
bija garam, viņš vakaros neizgāja no dzīvokļa un
pirms gāja atvērt uz piezvanišanu, lika izzinat caur

 
ķēķa durvim zvanitaja vārdu un izskatu. Visas 
cilvecigās ieražas viņš nu, likās, bija pārkāpis un
stāveja ārpus viņu apsardzibas. No senajiem biedriem
viņu apmekleja vairs tikai tie, kuri akli viņu mīleja
un dievinaja, kā izņēmuma cilveku: tie bija viņa
draugs vijolnieks un trīs māsas kursistes, sevišķi
vecakā Jorģis.

Pēdejā nāca pie Pavasara visbiežaki, palika
pie viņa visilgaki un smalkjūtigi piemērojās katram
viņa gara stāvoklim, kurš sāka svaidities šaubās
un ekstremos, ari pats sevi iznīcinadams. Albildiba,
kuru viņš uz sevi bij uzņēmies gara neatkaribas
vārdā, bija par lielu, tāpat kā vēlak Jāņa Asara uz
sevis uzņemtā atbildiba par revolucijas sekam. Bet
Pavasars savu krīzi tomēr pārcieta. Jorģis, kā
būdama vecaka un pate jau daudz ko tamlīdzigu izcietuse, 
viņu māceja paglābt no galiga izmisuma. Bija
brīži, kad viņš, uztraukuma sagrābts, svaidijās kā
ārprātigs, un tikai Jorģis pie savas krūts viņu
vareja apremdinat. Tā varbūt reiz tika cietuši ari
grieķu Alkejs un romiešu Horacs, kad tie politiskās
cīņas laukā ieročus nomezdami un nobēguši 
vientulibā, jozās tikai priekš garigās cīņas. Un kā viņus,
tā Pavasari izmisumā bija paglābuse sievietes krūts.

Pamazam, kā neviļus bija noticis, ka Pavasars
viņai sāka pavisam piederet. Viņi beidzot noīreja
kopeju dzīvokli un vairs nešķīrās, kamēr Jorģis
nenobeidza savu kursu un no Peterburgas nepārbrauca
atpakaļ dzimtenē, jo būdama sieviete ar pagātni un
gadus desmit vecaka par Pavasari, viņa raisijās pirmā
no viņa vaļā, kamēr tas vēl pats nebij atmodies no
sava mīlestibas reiboņa. Gluži tāpat bija rīkojusēs
ari otrtik vecakā par 20 gadus veco Žan-Žaku
Ruso viņa pirmā mīļakā Vorāns. Savu lomu pie
Pavasara Jorģis bij izspēlejuse, viņš bija atradis
sava gara līdzsvaru, pašticibu un darbošanās spēju,
 

no jaunekļa izveidodamies par vīru, kurš tagad
zinaja, kas viņš bija un ko spēja, jo ciešanas, kas
nespēj salaust, mūs tikai stiprakus padara.

Palicis atkal viens, Pavasars jutās pilns domu
un sajūtu, tematu un raditaja iedvēsmas, no kuriem
neatsvabinajies, viņš vairs nevareja tāļak studet.
Atvēris sevī veselu jaunu pasauli, viņš, jautrs un
laimigs, radija darbu pēc darba, tuvodamies aizvien
lielakai pilnibai. Tikai paretam viņš mekleja 
izklaidešanos pazīstamā ģeneraļa ģimenē, kur tagad viņu 
saņēma ar bijibu, kā Heraklesu pēc tam kad tas no
apakšzemes dzīvs un vesels bija atgriezies pie savejiem. 
Beidzot Pavasars iedrošinajās pārbraukt Rigā
pie mātes, lai uzstātos ar saviem galvenajiem 
darbiem pats savas tautas vidū.

Ilgu laiku veltigi nomeklejies apgādataju, Pavasars 
beidzot paklausija savam brālenam Gubam, kas
kopā ar Rembiša dēliem studeja Terbatā teoloģiju,
un griezās pie Āķa, kurš bija gatavs viņa darbus
apgādat. Pamazam Pavasars tika uzņemts ari latviešu 
bagatnieku namos, bet tikai tajos, kuri cieši
nepiedereja ne pie māmuļnieciskās, ne pie zocialistiskās
partijas, kuras reiz jau bija sajutušas jaunā lauvas
nagus. Pa lielakai daļai tie bija pašu pūlem uz
augšu tikušie namdari, skolu direktori, mākslinieki,
pie kuriem viņš dabuja ari nodarbošanos un algu.
Tā diploma iegūšana novilcinajās un beidzot pavisam 
piemirsās. Viņš noīreja atsevišķu no mātes
dzīvokli, un Berta viņu iemīlejuse, bija ar mieru
vadit viņa mazo saimniecibu. 

Kad Kalejs ar Prātnieku nākamajā dienā ieradās 
pie Āķa uz pusdienam, tad ne pusdienas, ne
Bertu priekšā vairs neatrada. Āķis izskaidroja, ka
māsa esot izgājuse, ka viņa vairs nevēloties vārit,
jo viņai esot čakli jasagatavojas uz ģimnazijas gala
eksamenu.


Kad viņi bij jau uz ielas, Prātnieks nicinoši
iesmējās.

„Ko tas nozīmē ?“ Kalejs izbrīnejās.

„Berta gatavošoties uz ģimnazijas gala eksamenu!... 
Berta tagad gatavojas par Pavasara klātguletaju 
un ķēkšu.“

„Prātniek, ko tu runā! Atmosties taču! No
kura laika tu tāds viszinatajs ? Un cilveku nīdejs?“

„Man visa sirds ir aptecejusēs, redzot, kā tu ar
šo samaitato Bertu un varmācigo Pavasaru draudzejies. 
Es saejos pat ar tādu žuliku, kāds Āķis,
bet tikai apstākļu spiests, veikala darišanās, jo pie
viņa man iestrādati pāris-simts rubļu, kurus viņš
kavejas izmaksat, bet tu pats uzmeklē tos un jūties
starp viņiem gluži kā citkārt uz laukiem starp mani
un Smilģi. Es tev saku: piemini tu manus vārdus:
viņi ieraus tevi beidzot samaitašanā. Samaitās tevi,
kā samaitats dažs labs laucinieks, un iemetīs renstelē !“

„Ko tu runā, draugs! Es neka nesaprotu.“

„Viņi taču ir vislielakie egoisti un izdzīves
cilveki, kuri savu individualitati nostādijuši pašas
dievibas vietā. Un kaut šis Pavasars būtu vaj
pats Napoleons, bet savu roku es viņam otrreiz vairs
nevēlos sniegt. Redzesim gan - viss, ko viņš
darīs, sacels tikai jo vairak juku un tikai jo lielaks
ienaids bruks uz viņu no visām malam. Viens taču
nevar cīnities ar visiem. Tagad visās malās runā
par provokatoru Azevu. Bet zini, ka Pavasaru tādas 
pašas smirdoņas dēļ jau piecus gadus atpakaļ
izraidija no zocialdemokratu vidus.“

Kalejam nāca smieklis par Prātnieka treknajiem
vārdiem. Viņš lamajās tāpat kā Rigas Avize un
apzinigo publicisti Jansons ar Upišu Andreju. Bet
Kalejam tiešam ne bez iemesla bija dusmas uz Bertu
un Pavasari. Pavasars Bertu viņam bija, tā sakot,
kā raut izrāvis no rokam, nemaz neievērodams viņa


sajūtu. Ja viņš tiešam to būs paņēmis pie
sevis, lai vēlak atmestu, tad - - ja, bet tas taču
saskaneja ar Pavasara septiņu nāves grēku teoriju,
kuri esot katras dzejas pamats. Viņš taču rīkojās, 
kā pate daba. Bet vaj tad tiešam dabisks ir tikai
egoisms, bet uzupurešanās nedabiska? Piemēram,
uzupurešanās priekš liela mērķa? Tikai - vaj tad
Pavasars neuzupurejās priekš dzejas? Viņam vajadzeja 
piedzīvojumu un laimes, lai varetu radit priecigs
un apmierinats. Vaj ar' māksliniekam tiešam bij
jaatsakas no sevis: dzīvi nedzīvot, bet tēlot? Bet
tās taču muļķibas ! No tādiem iznāca tikai sentimentalie 
Rüchelbekeri un Nadsoni. Taisniba, ka cilvekā
slēpās ari mīlestibas jūtas, zocialais instinkts, 
vēlešanās uzupureties un iznīkt. Bet vaj tad, 
piemēram, Puškins tamdēļ nav atdevies ari saviem septiņiem 
nāves grēkiem? Viņš nava tik konsekvents
individualists, kā Bairens, bet cik tuvs viņš ari šim
pašam Bairenam! Tāpat pretim Napoleonam var
nostādit Peteri Lielo, bet vaj pēdejais tamdēļ jau
tiešam eņģelis bijis? Un pēkšņi Kalejs griezās pie
Prātnieka: „Vaj tad tev zocialists un savienibnieks
Kreilis labak patik nekā Pavasars?“

„Man nepatīk ne viens, ne otrs. Kā cilveks
Kreilis varbūt vēl zemaks par Pavasari, kas to lai
zin ! Viņi abi bez cilvecigās morales. Bet Kreiļa
darbiba mazakais nāk atsvabinašanas kustibai par labu.“

„Pavasars atkal domā, ka viņa darbiba nāk par
labu mākslas atsvabinašanas kustibai.“ 

„Nu- tad tie abi par vienu kārti metami ...“

„Bet ko tad tu, galu galā cienī - Tiltiņu ?“

„Tiltiņu, Babanu un ari tevi, kamēr nebiji 
nodevies šiem bezkauņam.“  

Kalejs jutās, kā uz mutes sists, kā apstulbots.
Viņš tiešam vairs nevareja tikt gudrs, ko tad
Prātnieks gribeja no viņa? Viņus bija saistijušas


īstas, ciešas savstarpejas saprašanās un mīlestibas
saites. Kā viņš tagad vareja tik cieši pret Kaleju
uzstāties? Vaj bija pienācis laiks tiem izšķirties ?...
Ārejā izteiksmē Prātnieks tiešam bija kļuvis neiespējami 
prasts un necilvecigs, bet iekšeji likās cilvecigs.
Vaj tad viņš, Kalejs, saiedamies ar Bertu un Pavasari, 
āreji bija kļuvis smalks, bet iekšeji ciets un
netaisns ?... 

„Tu jau kā skolotajs dzīvoji diezgan nošķīries
no ļaudim. Ridziniekos tu vēl ne pavisam neesi ieskatijies, 
tamdēļ Pavasars tev liekas kas jauns un sevišķs. 
Es turpretim, dzīvodams ļaudīs, tādus vaj
cik esmu pieredzejis. Tāds ir Āķis ar Bertu, tāds
ir Guba un tādi ir vaj visi racionelie saimnieki. Tie
paši vēži, tik citā kulitē. Un pastaigajies pa Rigas
kasem un biedribam, tad redzesi, ka viņas ņudzet ņudz
no viltigiem egoistiem, kuriem nav nekādas dvēseles
kautribas, nekādas mīlestibas un pacietibas pie godiga, 
produktiva darba, nekādas skaidribas un pilnibas
ari sava aroda pārzinašanā. Tikai švindelis vien
visās malās, spekulacija un ātras pelņas kāre ...
Āķis pat - tu nevari iedomaties, kā viņš rīkojas
pa savu veikalu! Viņš peld viss vienos melos un
kukuļošanā pret policiju, viltibās un varmācibās pret
strādniekiem un māņos pret pasūtitajiem ... Tiltiņš
ir iebraucis Rigā un piestājies pie kāda drēbnieka.
Vēl trakakas lietas viņš stāsta par to. Strādniekus 
viņš izdzenot, kā pats velns, nemaksadams mēnešiem, 
strādniecem mācoties virsū ar savu mīlestibu, 
Olimpijās un Alkazaros pametot pa 50 rubļiem
naktī, un pret pasūtitajiem izturoties savadi pret ikkuru:
kāda kuram daba un cik kuram makā. „Smalkajiem“
uzšujot briljanti, bet klusakajiem sabāžot nezin kādas 
drazas iekšā un veikalā nekādas noteiktas cenas
neesot ... Es tagad dzīvoju pie kāda sava radinieka,
miesnieka, blakus istabiņā, kurš sprādzeņus kaudzem


dabū no laukiem un pārvērš desās, kuras pārdod
visos nomaļu veikalos. Vaj tu domā, ka šie Āķis,
drēbnieks un miesnieks neiedzīvotos ari bez krāpšanas ? 
Bet lūk, viņi pat baidas no dvēseles tīribas 
un zobojas par to. Viņiem nav ne mazakās
gudribas, ne mazakās pašsavaldišanās un pacietibas,
un nava pat sava izvēletā veikala un darba mīlestibas. 
Tamdēļ tad ari visi bagatakie latvieši
iepērkas turpat, kur lielvācieši, sen pārbauditajos
vecajos Iekšrigas veikalos. Latviešiem maz kaut
cik lielaku veikalu taisni tamdēļ, ka tie nevar nodibinat 
godigas reputacijas un pastāvigu labu sakaru. Es
esmu zocialdemokrats un pilsonibu vispāri nevaru
atzīt. Bet bez savas morales pat slepkavas nevar
iztikt. Tiem, kas nenodarbojas ar šādām spekulacijam, 
ilgi iet grūti, viņiem viss mūžs aiziet dzīvā
darbā, bet galā viņi iegūst kā izsmeļošu sava 
veikala pārzinašanu, tā ari pastāvigu noņēmeju 
zimpatijas, drošu kapitalu un var ceret pēcnācejiem
atstāt augsti produktivu garigu un ari materialu mantojumu. 
Vaj tad nava kauns, ka kooperativās biedribas, 
kas Anglijā, Beļģijā un Danijā tik lieliski uzplaukušas, 
apvienodamas sevī miljoniem dalibnieku, pie
mums, izceldamās kā sēnes pēc lietus, aiz labu veikalisku 
tradiciju un godigu cilveku trūkuma turpat uz
vietas tiek izlaupitas no pašas valdes vīriem, kuriem
nav pacietibas novaldit nagus mazakais kamēr tiešam
ari tiktu kas ko laupit! Dažs franču vaj beļģiešu
fabrikas direktors tepat Rigā no nabadziga vīra caur
zolidu aroda saprašanu un godigu ražošanas nostādišanu 
uz mūža beigam par miljonaru uzstrādajies,
bet cik miljonaru var uzrādit jūteligie, tuvredzigie un
niķigie latvieši? Un liec tu, Kalej, pie sirds, ka
tāds individualists un zubjektivists, kā Pavasars, ari
dzejā laba gala neņems. Pats savos sprostos sapīsies
ari Āķis. Un ja kurš pats caur izveicigām spekulacijam 


izkūņosies pie bagatibas, tad tomēr saģiftēs 
savus bērnus, līdz otrā un trešā augumā ģimene ar
visu veikalu aizies bojā. Vaj tad ta morale par velti
pasaulē izdomata? Jadomā taču, ka bez viņas nav
bijis un ari nebūs iespējams iztikt.“

Kalejam senā drauga moraliskais sašutums tiešam 
bija gājis pie sirds. Atkal viņam prātā ienāca
tik ātri bojā aizgājušā Čezara Bordžija briesmigā 
amorale. Ģenialajam sofistam Alcibiadam bija
vēl šausmigaks gals. Un beidzot ari abzolutistam
Napoleonam nepalīdzeja nekāds ģenijs, kad viņam
Eiropā vairs nebija atlicies neviena drauga.

Abi draugi iegāja kādā konditorejā, kur bija 
dabujamas ari palētas pusdienas un ilgi vēl sarunajās
tajā pat garā, satuvinadamies atkal no jauna.

Prātnieks pastāstija, ka Berta neieradusēs vairs
ari veikalā, tā kā acumirklī viņa citur nevarot būt, kā
vien pie Pavasara.

Un Kalejs tajā dienā aizgāja uz māju savadu
domu pilns. No ziņkārigā Prātnieka, kas visur mīleja 
iespraukties, itin kā no kāda pilnibas raga bira kaudzem 
pārsteidzošu novērojumu no Rigas pilsoņu dzīves. 
Un Kalejam ari no Prātnieka bija ko mācities.

Tad viņš skaidri izjautaja sevi, vaj viņam nebija 
žēl Bertas? Brīnišķa lieta: viņš nekad nevareja 
tikt galā ar jautajumu, vaj tas kādreiz mīlejis
Bertu, kamēr ar to iepazinies, vaj ne? ... Bez šaubam, 
viņā bija kaut kas pievilcigs, bet ne tik cieši,
lai viņš ieliesmotos mīlestibā. Viņas dabā, tāpat
kā brāļa dabā, slēpās kaut kas zems un mazisks. Un
tas viņu atbaidija, tiklīdz viņš sāka pie viņiem 
aizmirsties. Viņiem trūka plašas, krietnas, līdzjūtigas 
sirds un dvēseles. Un Kalejs beidzot atmeta ar
roku abiem. 

Bet Berta tagad varbūt bija sasnieguse, ko
vēlejusēs.

 
11. nodaļa

Mīlestibas aukas


Kalejs jau veselu mēnesi savā vientuļajā istabā
nodevās Puškina dzejoļu tulkošanai. Bet neierastais
darbs negāja viegli. Visu dienu sajūsmodamies un
nopūledamies, viņš vairak nevareja dabut gatavas,
kā desmit divdesmit rindas. Pirmo mēneša algu
Āķis viņam bij uz priekšu samaksajis. Kalejs cereja,
ka ari turpmak saņems to pašu zumu. Viņš, 
protams, nevareja ne iedomaties, ka ar Bertas aiziešanu
pie Pavasara, viņa saites ar Āķi bija satrūkušas
un Āķa interese priekš Puškina dzejas izsikuse.

Kādā sestdienā Kalejs pēc pusdienas nejauši
satikās ar Prātnieku tajā pat restoracijā, kurā tie reiz
jau bija sarunajušies un sapratušies. Prātnieks
sēdeja ļoti nobēdajies, jo priekš Ziemas svētkiem
bija visu savu ietaupijumu pret vekseli uzticejis Āķim,
bet algas no viņa nevareja dabut vairs ne kapeikas, un
uzturedamies pie sava radinieka, bija ietaisijis krietnus
parādus. Ielas bija nokusušas, pat sausas, gaiss
pilns pavasara dvesmas, un tuvojās Lieldienas svētki,
kad neviļot gribejās atņemt svabadaki elpu. Nevaredams 
citadi tikt pie naudas, Prātnieks, kā veikala vaditajs, 
Āķim krājkasē atrodoties, bija sācis ienākumus 
no veikala iekaset pats savā kabatā, par ko Āķis
bija piedraudejis Prātnieku padzīt. Tagad Prātnieks 
Āķi bija iesūdzejis un, kamēr Āķis vēl to
nezinaja, klusam mekleja pēc citas vietas. Prātnieks
apgalvoja, lai Kalejs vairs necerot uz Āķa solišanos
izdot viņa tulkojumus, jo dotā vārda svētuma latviešu 
sīkais veikalnieks vēl nepazīstot un no proklamaciju, 
sludinajumu, visadu etiķetu un vizitkaršu


drukašanas viņam ienākot daudz vairak. Ar Pavasara 
dzejoļu krājuma nodrukašanu viņš vilcinoties
jau gandrīz veselu gadu. Pēc Prātnieka domam
Kalejs no privatstundu došanas nevareja izbēgt un
ar dzejošanu viņam būšot janodarbojas tikai pa
vaļas brīžiem. Pie tam viņš Kalejam atkal
sāka bērt visadus Āķa veikalnieciskās krāpšanas
paņēmienus, kuros viņu nevarot pārspēt pat iedzīvojušies 
pilsētnieki, jo Āķis spekulejot drošak un,
izlikdamies par sirsnigu laucinieku, ticamaki izmelojoties,
kā neviens.

Kalejam beidzot apnika klausities tamlīdzigās 
neķītribās un, atvainodamies ar nevaļu, viņš devās
pēc tīraka gaisa uz kādu dārzu, kur jau promeneja
publika. Viņš tagad sevī meklejās pēc temata, lai
mēģinatu uzrakstit kaut ko kādai avizei, jo kabatās 
viņam bija vairs tikai pāris rubļu. Bet visi temati
likās tāli viņa sajūtai. Pie tam nevienā arodā viņam 
nebij izsmeļošu specialzinašanu. Populari pačalot 
par kaut ko tikai samaksas dēļ viņam bija pretigi. 
Lai atstāstitu kādas zinatniskas grāmatas saturu,
vajadzejās tādu iegādaties un viņā ilgaki iedziļinaties.
Pat lai nodotu kādu recenziju par teatra izrādi, vaj
par kādu stāstu krājumu, vajadzejās dažu grašu
kapitala, kuru viņam nebija. Bet lai stundas samekletu,
vajadzejās izsludinaties avizēs. Tamdēļ Kalejs vispirms 
devās pie ta paša Āķa, lai pārliecinatos, vaj
tiešam Prātniekam taisniba ? 

Āķi Kalejs satika veikalā aiz nelielas pultes.
Tā kā bija sestdienas pievakare, tad Āķis izmaksaja
burtličiem un visadiem apkalpotajiem nedeļas algu.
Viņš stāveja aiz pultes, kaut ko rakstidams un 
rēķinadams, pie kam kreisās rokas nagos sažņaudzis tureja
nelielu maciņu ar zeltu, sudrabu un varu. Kalejs 
apsveicinajās, Āķis laipni pasmaidija un atkal iedziļinajās
rēķinā. Kalejs tā nu gaidija veselu pusstundu, bet

 
citi kā likās bij izgaidijušies jau otrtik un trīstik, jo
Āķis no saviem ļaudim turejās tāļu projam. Viens
pēc otra tie apjautajās, visadi, pamudinaja Āķi uz 
izrēķinašanos, līdz saka zoboties un beidzot gāja
vaļā visrupjakā lamašanās un pat dūru griešana
ap galvu. Āķis ņurdeja tikai, it kā ar lielu
nevaļu nodzilinajies savos rēķinos, mirkļiem pameta
acis uz palikušiem prasitajiem, pakauledamies vaj 
piezobodams vienu otru, bet dažam, kas bija pazaudejis
visu pacietibu, ari pa rublim izmaksadams. 

Beidzot ari Kalejs pazaudeja pacietibu un piegāja
Āķim gluži pie auss. „Nu, kas tad jums būs ko
teikt?“ Āķis zobgaligi smaididams prasija. Un Kalejs
tiešam tā uz vietas nevareja nemaz attapties. Āķis
taču viņam bija tik daudz laba darijis: uzņēmis to
savā dzīvoklī, izgādajis pasi, izmaksajis uz priekšu
par tulkojumiem. Un Kalejs tikai ieprasijās, kad varot
ceret uz viņa tulkojumu izdošanu? Bet vaj tad tie esot
jau gatavi? Āķis iejautajās. Un pie tam viņš jau
vēl nemaz viņos neesot ieskatijies, vaj tie jel maz 
izdevušies? Pēc tādas saņemšanas Kalejs pilnigi 
apjuka. Viņš atgādinaja, vaj Āķis varešot
savu solijumu izpildit un izmaksat ari par nākamo
mēnesi? ... Acumirklī ne, bet lai pienākot pēc kādas 
nedeļas, vaj divi, tad viņam varbūt bušot lielaka
nauda. Tikai lai tad atnesot ari pašus tulkojumus.
Un Āķis atkal iedziļinajās rēķinos, bet Kalejam atlikās
tikai aiziet.

Tā tad Prātnieks pareizi bija paredzejis. Viņš
cilvekus pazina labaki, nekā Kalejs, kas vairak bija 
nodarbojies tikai ar naivajiem bērniem. Āķis, kuram
viņš bija palicis nevajadzigs, izturejās pret viņu 
pilnigi formali un ne uz ko tuvaku vairs neielaidās. Un
izejot Kalejam sāka zeme degt apakš kājam.

Nekas nevareja būt briesmigaks, kā viens cilveks
otram bez mazakās vēribas un līdzjūtibas. Dvēsele


dvēselei ir jaciena un jamīl - vaj ar' cilveks tad vairs
nava sava vārda cienigs. Uz laukiem tikai racionelie
Gubas viņu - Kaleju tā mēdza ievainot, kā tagad
bij ievainojis Āķis. Dvēsele sarāvās kā ledū un
pats viņš viss jutās it kā kāds koka gabals, kad uz
ielas atkal iejuka ļaužu starpā.

Bet pie visa ta viņam vajadzejās naudas, lai
tur vaj kas! Prātniekam, kas gan vienmēr palika
cilvecigs, pašam nebij. Zaķiša adresi, kuram droši
vien bij atlicies dažs simtiņš no nodokļiem, Kalejs
nezinaja. Atlikās vēl Tiltiņš. Rubļus desmit viņš
no ta vareja ceret aizņemties. Un Kalejs devās uz
Tiltiņu.

Darbi veikalos bij jau nobeigti, bet Tiltiņš,
kuram bij uzticeta darbnicas pārzinašana, vēl šo
to pa krēslu steidza nokopt, jo strādigs un uzticams
viņš bija tikpat otram, cik pašam sev. Ieraugot
Kaleju, Tiltiņam acis palika valgakas, nekā parasti.
Un tie viens otrā sirsnigi raudzijās. Pirms ko citu
stāstit, Kalejs nokaunejies pastāstija pats savu postu,
un Tiltiņš bez kavešanās prasito zelta gabalu viņam
iedeva. Izrādijās, ka ari Tiltiņš savu principalu taisijās
iesūdzet par dažu simtu izmānišanu. Par 
pilsētniekiem viņš sūdzejās tāpat, kā Prātnieks ...

Revolucijas dienās iekasetos tūkstoš rubļus viņš
jau bija nosūtijis pagastam kā dāvinajumu no nezinamas 
personas. Tikai ari te kāds runas vīrs, lai par
velti pa Rigu izbraukatos, bij atlaidies tūkstotim
pretim un vēlak samelojis, ka Tiltiņš tikai ar lielām
mokam un pacienašanu bijis dabujams pie naudas 
izmaksašanas, par ko tad viņam ari atlīdzinats. Ticis vaļā
no jaunu neķītribu nostāstiem, Kalejs devās projam
un pa ceļam iegādajās dažus dekadentu dzejoļu krājumus, 
jo bija nodomajis par tiem sarakstit recenzijas.

Šie dzejoļi bija nodrukati uz zaļgana vaj rozā
papiriem ar jaunajiem Ekmaņa burtiem. Viņi bija


krāsu bagati, izjusti un silti, bet pavisam tumši, bez 
plastikas, un domu vietā piebārstiti neatminamiem simboliem 
un salīdzinajumiem. Viegli lasidamies, viņi
lasitaju sasildija, bet atstāja pilnigi neziņā: bez skaidra
tēla, bez domu, un likās ari bez dabā un dvēselē 
novērotām patiesām parādibam. Bez šaubam ari dzejnieki 
paši vēl nezinaja, kas viņiem sakams. Viņi
nebija bez talanta, bet tā kā skaidriba ir galvenā īstās
dailes pazīme, tad par māksliniekiem Kalejs viņus
nevareja atzīt. Viņš tos atzīmeja par mistiķiem un
sapņotajiem.

Kāda avize viņa recenzijas par pāris kapeikam
rindā nodrukaja. Tā nu bija gluži kā neviļus sākusēs
ari Kaleja paša literariskā darbiba. Savas nodrukatās
recenzijas Kalejs izlasija mazakais desmit reizes no vietas.
Un viņas tam ļoti iepatikās. Viņš ievēroja, ka
viņa tonis pilnigi atšķīrās no parastā avižu toņa
caur izmekletu godprātibu, patstāvibu un taisnibas
mīlestibu. Viņa domas bija cienigas pastāvet starp
daudzo veco kritiķu sen jau zinamām domam. Ar divkārteju 
sajūsmu viņš tagad ķērās ari pie tulkošanas.

Daudzi rakstit Kalejs tomēr nevareja un ari negribeja. 
Viņš bija novērojis, ka nekas tā nesamaitaja 
kādu mākslinieku, vaj kritiķi, kā daudzrakstišana.
Ta bija spekulacija pēc naudas vaj slavas garigā laukā.
Nopietns rakstnieks simtreiz vairak izjuta, izdzīvoja un
izdomaja, nekā uzrakstija. Dzīvē, savās mājās būdams 
bagats, viņš dzejā bija skops. Savā dvēselē,
kā dārzā, viņš pa laikam norāva tikai pilnigi 
ienākušos un visizmekletakos augļus. Tikai tāda rakstnieka 
darbi nekad neapnika un to nekad nevareja izsmelt.
Katrs lasitajs, katra paaudze viņā ikreiz atrada ko jaunu,
agrak nekad neievērotu. Rakstniekam, it kā skopulim,
viss kas japievāc un jagremdē atmiņas pagrabos un
klētīs, bet izdodot katrs zelta vaj sudraba gabals desmitreiz 
rokās jaapgroza.


Tamdēļ Kalejs labak mekleja privatstundas, lai
iepazītos ari ar pilsētas bērniem, viņu vecakiem un
vispār ar pilsētas iedzīvotaju psichi ārpus viņu
veikaliem. Viņš izsludinajās avizēs par krievu un
vācu valodu un literaturu skolotaju, ceredams tajās
ari vēl pats iedziļinaties. Un Rigā, kuras iedzīvotaji 
pēc revolucijas savairojās līdz pusmiljonam, 
skolnieku nebija trūkums.

Līdz ar revoluciju ari latvieši dabuja plašas
tiesibas atvērt visdažadako tipu skolas un visā tautā
sākās tāda kustiba pēc videjās izgtītibas, ka nelūkojot 
uz desmitām, divdesmitām jaunatvērtām ģimnazijam, 
komercskolam, realskolam un proģimnazijam, viņas
visas bija pārpilditas no mācošās jaunibas. Bieži
vien ta bija sagatavota uz ātru roku un sevišķi vāja
svešajās valodās. Iepriekš revolucijas kroņa skolās
visvairak mācijās zēni, turpretim pēc revolucijas
privatskolās visvairak saplūda meitenes. Īpaši
Rigā viņu skaits bija savairojies desmitkārtigi. Un ari
pie Kaleja sāka pieteikties tikai meitenes. Tuvojās
pavasars ar pārcelšanas eksameniem un Kalejam no
vienas pašas proģimnazijas sastādijās grupa skolnieču, 
veselas sešas, kuras bij jasagatavo uz mājskolotaju 
gala eksamenu krievu literaturā.

Kalejs stājās pie darba bez nopietnām rūpem
un dziļa sakustinajuma. Ik pēcpusdienas viņa istaba
pildijas ar vāji disciplinetām, bet toties' atjautigām
pilsētas nomaļu skuķem, kuras viņu apbēra ar jautajumiem 
un, ja viņš ko nezinaja, zoboja ārā no pasaules, 
tā kā, lai sagatavotos uz pāris stundam, Kalejam
aizgāja visa diena un bieži vien ari laba daļa no
nakts. Bet atlīdzinajuma par to viņš dabuja tikai
dažus desmitus. Pie tulkošanas viņš vairs tikpat
kā nevareja pietikt, kaut gan bija patīkami tulkot to
pašu Puškinu, par kuru visvairak bija jasagatavojas
ari uz stundam un par kuru pa laikam tika rakstiti ari 


visi domu raksti. Un Kalejs nebūt vairs nenožēloja,
ka bija uzņēmies šo grūtumu.

Vislielako iespaidu uz viņu, aizvien tik krietno
un vientuļo domataju, atstāja pate šo pusizglītoto
skuķu dzīvā sabiedriba. Pirmajās stundās Kalejs nosēdās 
ar muguru pret logu, jo drebeja no uztraukuma
un jo bieži notvīka. Bet vēlak viņš iemācijās
pilnigi savaldities un vareja brīvi atdoties iedvēsmei,
sīki atstāstot dzejnieku biografijas un apskatot viņu
darbibu. Un Kalejs drīz vien sajuta, ka te viņš bija
savā īstā elementā un ka skuķes klausijās kā magnetizetas. 
Viņas sāka ierasties ar godbijibu, laikus, kļuva
uzmanigas pret katru viņa pusizteikto domu vaj savado
vaibstu un tas, kā viņš kuru lietu aizkustinaja, viņas ne
mazak sāka intereset, nekā tas, ko viņš par to izsacija.
Un ari pats Kalejs sevis vairs nepazina. Zem pastāvigās 
iedvēsmes, kuras iemesls laikam bij šās skuķes,
viņš sāka sajusties it kā par aktieri, kurš ar žestiem,
vaibstiem un pat apklušanu kādu dzejas daiļumu vēl
vairak darija saprotamu, nekā ja to tikai caur domam
izteiktu. Viņš bija iemācijies ne tikai izdomat, bet
taisni pārdzīvot savu skolnieču priekšā visus tos
dzejniekus, viņu darbus, tipus un vissmalkakās stila 
noskaņas, kurus tie lasija cauri. Tamdēļ kad skolnieces
pateikdamās aizgāja, viņš iekrita savā gultiņā, kas
atradās turpat aiz širmiem, gluži nosvīdis un piekusis. 
Viņas saprata, ka skolotajs tām atdevās ar visu
sevi un māceja to mīlet un cienit, tā kā beidzot starp
viņiem nodibinajās visvienkāršakās un sirsnigakās
attiecibas.

Bet kad skuķes aizgāja, tad Kalejā samodās simtām 
patīkamas atmiņas par to, kā viņas ko bij uzņēmušas, 
ko kuras skatieni vaj smaidi bij izteikši un
cik karsta interese viņus visus bija kopā saistijuse. Viņš
juta, ka mīleja savas skolnieces, juta priekš viņām
tik silti un, katrā atrazdams savadu tipu, bija tik aizkustinats 


no viņu daiļuma, ka vaj visas varetu pielūgt
kā kādas dievietes. Visvairak viņa vēribu bij saistijuse 
kāda Izolde Zemzariņ. Viņa bija ar interesanti
formetu, ne visai svaigu, iedzelteni sārtu seju, kuplu
brūnu bizi, brūnām valgām acim, videji pilnigu maigu
figuru, koķetes kustibam un sarkanām lūpam. Izturejās
ļoti pretimnākoši un mīļi, bet mierigi un patstāvigi,
kā daudz ko jau saprotoša un laba cilveku pazineja.
Kalejs no viņas mazliet baidijās. Viņas nodoms bija
tapt par aktrisi ... Bet ne mazak Kalejam patika ari
Tatjana Labrīt, šmauga, kā no marmora izvīleta, ar
augstu pieri, ļoti skumjām acim un lūpam, tumšmate,
iezilganu sejas krāsu, āreji mēma, bet iekšeji 
vētraina un bezbailiga. Viņā bija savads nakts un mēneša 
sapņu daiļums un pārsteidzoša sevis nesaudzešana. 
Viņa jau no pirmajām stundam Kaleju bija
romantiski iemīlejuse un izrādija to demonstrativi ...
Bet Kalejam patika ari Rita Aplej, smalka, tieva, gracioza 
zeltmatite, ar acim itin kā zilās debess rasas pilnām
un sārtām nervozām lūpam, kura it kā katru mirkli
solijās viņam piekļauties ar visu sirsnibu un nodošanos. 
Viņa bija tīrais enģelis, kā citas viņu ari sauca ...
Ceturtā, Laura Valdštein, bija vīrišķiga, spēcigi
veidota un diezgan noapaļota tumšmate ar lielām, mierigām 
zilām acim un skaidru seju. Viņa reti kad runaja,
neka stundās neatbildeja, bet, likās, zinaja to, kas tika
uzdots, un izskatijās pēc dzimušas valdnieces. Viņa likās 
laba un uzticama ... Piektā Faja Mandelbaum bija
puslīdz tāda pat, bet tikai jau samaitata - izdzīves tips,
ar spilgtakas krāsas lūpam un acim, ap kurām pastāvigi
bija zili aploki. Viņa pret Kaleju izturejās kā pret vecu
paziņu, ne visai cienigi, un ģērbās greznaki, nekā citas.
Viņa nodarbojās ar glezniecibu, skaitija sevi mazliet
par mākslinieci un draudzejās ar Tatjanu Labrīt ...
Sestā bija Ida Zaļkaln, jaunakā un dzīvakā no visām.
Viņai bija melni brūnas, kā vaguli, acis, ielas puikas


izturešanās un līdz ar pārdrošibu tik bērnišķa
vaļsirdiba un pašiznīcinoša kauniba, ka bija patīkami 
un sāpigi viņā noraudzities. Viņai, likās, smalkjūtiga, 
dzīva, romantiska sirds, bet ari tik maz pašsavaldišanās 
un prāta, ka Kalejs divatā nekad neatrada, 
ko ar viņu runat. Ar pirmajām piecām viņa reti
kad turejās kopā. Viņai bieži nāca līdz kāda Zelma
Vītol, gaišmate ar milzigu pieri, zem kuras acis sēdeja 
dziļi, un kuras pievilciba slēpās savadā, gudri
zobgaligā un maigā mutes salikumā. Viņa bija no 
jaunakām klasem, skaitijās par lielu domataju un pat dzejoja.
Kalejā klausities viņa nāca tikai tā - īsa laika dēļ
un, slēpdamās citām aiz muguras, jo bieži citas
smīdinaja.

Šādā krāšņā puķu dārzā Kalejs vēl nekad
nebija atradies, tamdēļ nav brīnums, ka viņš ari
pats sevis vairs nepazina. Blakus tumšsarkanai rozei
smaržoja naktslilija, blakus vijolitei kallass un orchideja,
turpat ari uguns liesmainā neļķe un maziņā interesantā
rezeda. Un šis pilsētas puķu dārzs viņam tik negaidot 
bij atvēries, viņš tajā bij tik netrauceti iedziļinajies, 
ka nevareja nenoreibt un nesaslimt ar visbīstamako 
dzelteno drudzi. Šajā drudzī Kalejs izkusa no
veseligā, robustā lauku puikas mazs, dzīvs un ass, kura
eksaltacijam nebija mēra. Nesenā noteiktā dekadentu
kritiķa, Kaleja dvēsele, izkuzdama sajūtās, atplaiksnijās
viņām kā saulite, karstas mīlestibas pilna, un no viņa
krāsu bagatajiem vārdiem rasinaja augligs sajūtu un
pat jūtelibas lietutiņš.

Skolnieces viņam uzcītigi pievirzijās arvien tuvak, 
līdz starp viņiem ierūcās likteņa paredzešanas
un iekšejās gudribas pērkoņi, sāka šaustit asi 
izmisibas un gaviļu zibšņi, kā pašu Kaleju, tā ari viņas.
Cauri ņemamajos literariskos tipos skuķes neviļot mekleja 
pašas sevis. Kalejs, pateicoties savai gaišredzibai, 
viņām palīdzeja sevi tajos atrast un saprast,


atrast savu tipu ari vēsturē un mitoloģijā un vest
tūlitejās sadzīves attiecibās. Atdodamies intuitivai
minešanai, viņi nonāca līdz slepeno zinatņu - 
misticisma un okkultisma kabalistikai.

Blakus programā izņemamiem klasiķiem, Kalejs
sāka viņām iztēlot ari vēl negatavos, šaubās, 
nāves mokās un piedzīvojumos sevi norūdošos 
Dostojevska un modernā dzejnieka Brüsova tipus. Tā no
skolā noteiktās klasiskās programas viņi caur salīdzinamo
metodi izvirzijās modernismā un pašā sadzīvē, tā kā
no literaturas stundam tagad iznāca dzīves mācibas
stundas. Slikti orientedamies pieaugušo cilveku un
veikalnieku dvēseles dzīvē un darbibā, viņš bija
meistars bērnu un jaunekļu izprašanā un raksturošanā.
Un tagad skuķes Kalejam tiešam viena pēc otras bija
smalki jaizanalizē, jo citadi viņas vairs nebij apmierinamas. 
Lai tā kavejoties skolnieces eksamenos neizkristu
cauri, tad Kalejs dažās dienās deva pa stundai vairak,
nekā bij iesācis.

Vispirmā nāca apspriešanā Rita Uplej. Pate
viņa bij pārak atturiga, bet citas, pašas par sevi
baiļodamās, viņu patvaļigi izbīdija pirmajā vietā.
Ritu Aplej Kalejs no nenoteiktā eņģeļa izveidoja pie
vācu pilsoņiem par Grietiņu, pie latviešiem par 
darbigo dievmeitu Ģiediņu, kuras posts bija tas, ka pate
neka nevareja ne iesākt, ne nobeigt, bet pie kristigajiem
par Madonnu. Heroiskos laikos pie ģermaņiem viņa
bijuse pazīstama zem Krimhildas, kura pēc Zigfrida
nāves precas par jaunu, iedama no rokam rokās. 
Homera eposā viņa esot pate mīlestibas dieviete Afrodite,
kura nevar norāt pate savu pārdrošo dēlu Erosu
un par kuru Hera ar Palladu jo labprāt pazobojas.
Bet pie romiešiem viņas tips sazīmojams izlaistajā
Faustinē.

Pēc Ritas Aplej nāca klajā, uz pašas karsto
vēlešanos, Tatjana Labrīt. No šās naktslilijas


un mēnesnicas Kalejs iztaisija Puškina Tatjanu, kuras
vārdu viņa ari nesa, un Ļermontova dzejisko Tamaru,
kurai jamirst no demona skūpsta. Tāda karakteristika
viņu ļoti uztrauca. Viņa pietrūkusēs sāka staigat, un
Kalejs tik vēl paguva, kā pielīdzinat viņu grieķu daiļajai 
medniecei Dianai, vaj nāves nesejai Proſerpinai,
kuru nolaupijis priekš apakšzemes varenā Ceisa 
brālis Plutons.

Pēc tam Kalejs jau pats steidzās pāriet uz
Izoldi Zemzariņ, kuras tips bija daudz sarežģitaks.
Šī tumšā roze atgādinaja dienvidus Afroditu jeb
Kipridu, kura padevās tā māksliniekam Haifestam, kā
mūžigajam karotajam Aresam, bet reizem likās, ka
sniedzās ari pēc Atenas Palladas sēdekļa blakus Ceisam.
Latviešu mitoloģijā viņa bija Visukoka sieva Sprigace- 
Ķilda, kas nosviesta lejā no debesim, ģermaņu eposā
Brunhilda vaj Jorģis, bet romiešu vēsturē šausmigā
Messalina, vaj franču nesenajā Napoleona eposā
Žozefina Boarnē. Ari viņa vēl nebija diezgan 
piedzīvojuse, lai nenotvīktu gluži sarkana, tomēr 
noturejās mieriga, ar pilnigi apmierinatu pašsajūtu.(No
lomam, kuras ta līdz šim bija spēlejuse,
viņai vislabak padevās Rūtiņa.) 

Ceturtā, Laura Valdštein, kuras emblema bija
kallass, mazliet atgādinaja Šarlottu Kordē, kas 
nonāveja Maratu, un pa daļai Atenu Palladu, bet
galu galā viņa gan laikam nosēstos blakus Jupiteram,
kā Hera. Tikai viņa nebūtu ta postošā Hera, kas 
pastāvigi vajaja Ceisa mīļakās, bet gan tikumigā 
matrona Livija, ķeizara Augusta sieva.

Pret piekto, Faju Mandelbaum, kura atgādinaja
orchideju, Kalejs nekad neko tādu nevareja sajust, kas
būtu mūžigs. Viņa bija tikai dekorativi interesanta,
jo bija dzimuse izpriecai. Tādas vareja būt 
Antiochijas heteras Laisa un ari Frina, ar dievišķigo figuru


un nedzīvo, bālo seju, kuras tips padarits par mākslas 
darbu Praksitela Milosas Venerā.

Ida Zaļkaln ari piedereja nenoteikto nimfu pasaulei. 
Viņa bija tik daudzejadu elementu savienojums,
ka šāds tips vareja būt tikai nejaušiba, kas otrreiz
mūžibā nekad vairs nevareja atkārtoties. Tomēr
viņa bij ne mazak pievilciga par Afrodites tipu Ritu
Aplej, Dianas tipu Tatjanu Labrīt, ne ari par Kipridas 
un Atenas savienojumu Izoldi Zemzariņ, un par
valdnieces Heras tīpu Lauru Valdštein. Dvēselē
Ida Zaļkaln Kalejam palika visneatminamakā mīkla,
tāpat kā kurtizane Faja Mandelbaum, bet no ārienes
tamdēļ viņas bija ne mazak pievilcigas. Ida Zaļkaln
viņam pieķērās naivi, kā tēvam maza meitiņa, te
bēdiga, te jautra skriedama garam un smiedamās. Bet
viņas dzīvajās acīs nepārprotami mirdzeja ari kaisliga
mīlestiba. Kā jau teikts, viņa bija bezgaligi kauniga
un pretrunu, nemiera pilna līdz apreibumam.

Pēdejā, Zelma Vītol, bija mīļš, pļāpigs,
smieklu un domu pilns bērns, kurš ganos iedams uz
laukiem jau daudz vairak bija izlasijis, nekā visas
pārejās kopā. Pret Kaleja stāstišanu viņa izturejās 
kritiski, kā līdziga ar līdzigu. Viņa vienigā bija 
lauciniece ar veseligām moraliskām sajūtam un bez lieka
romantisma sevī nesaja daudz visadu dvēseles bagatibu. 
Ari viņu nekādam klasiskam tipam nevareja
pielīdzinat. Viņa bija īsta latviete un Laimdota,
varbūt senā Demetra, varbūt kāda no muzam, piemēram, 
Kaliope vaj Polihimnija. Viņa, kā Kalejam
pastāstija Ida Zaļkaln, ari jau dzejoja, un Kalejam likās, 
ka nevis tāda, kāda bija Berta, bet taisni šī
Vītolu Zelma būtu japrec dzejniekam. Tikai par postu
ar savu lielo pieri un nelielo augumu viņa nebija no
daiļajām, un ari Kaleja sirds pret viņu neko nejuta,
tāpat kā pret garigi nenoteikto Idu Zaļkaln, kaut gan
abas pēdejās laikā un nelaikā pie Kaleja pastāvigi


sāka ierasties. Galvenā kārtā viņas lasija Kaleja
grāmatas un dauzijās, traucedamas viņu darbā. Bet
Kalejs jutās vientuligs un viņam patika tuvumā dzīvas 
dvēseles, jo visas lielakās ieradās tikai uz stundam 
un izturejās kā zolidas dāmas.

Pēc pāris mēnešiem šādas darbibas daiļo
jaunavu vidū, Kalejs jutās stipri pārvērties. 
Pastāvigās literariskās ekskursijas un skuķu labās 
attieksmes pret viņu, Kalejā bija atmodinajušas dvēseli un
no jauna parāvušas viņa dzejas avotus, kas likās
jau aizsērejuši. Kalejs nemanot bija palicis par 
sajūsminatu liriķi un, pie tulkojumiem vairs tikai reti
piekļūdams, karstos liriskos pantos tecinaja savas 
romantiskās sajūtas un interesantos, dzīvos, siltos 
iekšejos pārdzīvojumus. Viņš pastāvigi bija 
iemīlejies visvairak pirmās trijās un nevareja izšķirties,
kurai dot priekšroku. Izolde Zemzariņ patika vairak
par visām. Viņa izturejās gan mīļi, bet savadi, 
pašapzinigi un mazliet kā viltigi, turpretim Rita Uplej un
Tatjana Labrīt bija iemīlejušās un uztraucās pie
Kaleja katra pret viņām vērsta vārda vaj soļa. Rita 
Uplej apgarota, eksaltetiem, gaismas pilniem skatieniem 
un smaidiem, graciozi lepna un silta kā maza saulite, 
bet Tatjana Labrīt - neizteicami tāļa, bēdiga,
bet iekšeji uztraukta, kā vasaras nakts, noslēptiem 
zibeņiem pilna. Abas viņas stundās tikko vareja novaldities, 
lai aizmirsušās pēkšņi neiekliegtos un neaizbēgtu 
pa durvim, kas vēlak ari sāka notikt. Izolde
Zemzariņ tomēr palika mieriga, laikam sajuzdama savu
pārakumu.

Reiz skolnieces bija norunajušas piespiest Kaleju
izteikties, kāda tipa sievietes viņam visvairak piemērotas ? 
Un Kalejs savā vaļsirdibā nosauca pirmos
četrus tipus, kuri viņam patīkot vairak par pārejiem.
Bet vispiemērotakie laikam esot pirmie divi - enģelis 


un demons, jo pārejie divi ar viņu neesot gluži
mierā.

Izolde Zemzariņ pēc tam sāka palikt aktivaka un,
Kaleju sastapdama uz ielas, labprāt apstādinaja, lai
sarunatos, izteikdama viņam visadus komplimentus par
interesantajām stundam. To novērodamas, Uplej un
Labrīt kļuva vēl nemierigakas, bet Valdštein ar 
savām gaišajām acim viņā raudzidamās mēma smaidija, 
neatminama kā sfinksa. Pārejās trīs pie šās savadās 
partijas nepiedalijās, noraudzidamās no malas.
Pēdejās stundās gaiss bija tik sabiezinats, ka katastrofa
nebija vairs izbēgama.

Kalejs, kā bijušais tautskolotajs un pedagogs, nebija 
diezgan aktivs un noteikts savā izvēlē. Revolucijā, 
viņš, līdzigi kadetiem, visus gribeja tikai labot
un starp visām partijam atrast zelta vidusceļu, bet te
tas nekādi nebij iespējams. Partijas vareja savstarpeji 
saprasties, viena otras prasibas atzīt un piekāpties, 
paturot acīs kopejos tautas mērķus un progresa
intereses, bet šās četras pretendentes vēlejās katra
sev veselu Kaleju no galvas līdz kājam. Turpretim
Kalejam, kā dzejniekam, visas viņas bija mīļas, katra
sava skaidri noteiktā seviškā tipa pēc. Viņam nebūt
nestāveja prātā kādi zemi izbaudijumi, par kuriem
viņš jau no bēnibas bija kaunejies kaut ko runat.
Viņam likās neizteicams garigs baudijums un dzejniecisks 
pienākums uzņemt sevī šās četras nevienadās
pasaules un šās četras vissavadakās sievietes 
dvēseles iespējamibas.

Bet vaj te tiešam nebija iespējams kāds zelta
vidusceļš? Daudzsieviba vairs nedereja. Platona
sievu kopiba bija palikuse tikai utopija. Palikt, kā tas
bija šos laikos parasts, par vecpuisi un tad par 
Donžuanu, likās cilveka necienigi. Pareizakais būtu stāvet 
ar visām tikai silti draudzigās attiecibās, kaut gan
tā nekad nebija iespējams viņas izsmelt līdz galam,


jo tikai mīlestibā atklājas visa sievietes būtiba. 
Noprecet vienu kādu un dzīvot ar to cauru mūžu, 
likās tikpat, kā nodzīvot visu mūžu, piemēram, Baltijā, 
bet Franciju, Italiju un Angliju atstāt laimigakiem
ceļotajiem. Ja ari tas, kas visu mūžu nemīleja
vienu vien, nekad nedabuja zinat, kas ir īsta mīlestiba,
tad tas, kas nebij izsmēlis mazakais galveno sievietes
dvēseļu tipu, nekad nevareja zinat, kas ir sieviete vispāri. 
Bet kādas sajūtu bagatibas, kādas gracijas
un traģikas mantas tad viņam aizgāja pazušanā!
Viņa aplūkojamie autori, kā Deržavins, Puškins,
Ļermontovs, bija visskaistakie krievu dzejnieki, bet vaj
viņus tādus pa daļai nebija padarijušas sievietes?
Puškins savā mīlestibas sarakstā ir atzīmejis līdz
trīsdesmit sievietes, kurās bija iemīlejies un no kurām 
ticis mīlets ... Tā domaja pie sevis nabaga
laukskolotajs un nākamais dzejnieks, savas skaistās 
skolnieces ievadidams tikai jo dziļak dzejas un dzejnieku
dzīves noslēpumos, bet pats neko neuzsākdams.

„Cik tas Puškins un Ļermontovs gan droši un
interesenti bijuši!“ kādreiz Izolde Zemzariņ tā 
sevišķi intimi iesaucās, kad Kalejs runaja taisni par
viņu attiecibam pret sievietem. Un Kalejam bij janolaiž acis.

„Sakat, Kaleja kungs, vaj mums ir kāds dzejnieks 
kaut cik uz viņu pusi?“ tā pate Zemzariņ atkal
iejautajās, kad Kalejs bija laiciņu tālak parunajis.

Kalejs gribeja aizrādit uz Pavasari, bet greizsirdiba 
viņu no tam attureja. Gribeja nosaukt Veidenbaumu 
un Raini, bet tie abi bija pārak lieli teoretiķi:
viens filozofs, otrs moralists. Un viņam nejauši 
iekrita prātā Poruks, kurš bija vairak sadzīves 
dzejnieks. To tad ari Kalejs nosauca.

„Interesanti būtu zinat viņa attiecibas pret sievieti,“ 
Zemzariņ atkal iejautajās.


„Nav vēl izpētitas. Bet laikam gan tik laimigs, 
kā minetie krievu dzejnieki, nebūs bijis,“ Kalejs
vientiesigi atbildeja.

„Nezin, par ko tad? Vaj viņš nav tik patīkams 
bijis, vaj ar' pārak bailigs un atturigs ?“

Kalejs mazliet satvīka, raudzijās brītiņu uz leju
un tad atbildeja: „Varbūt mums nebija vēl diezgan
daudz izglītotu, garā brīvu, drošu un patīkamu 
jaunavu, kas prastu dzejnieku saistit un cienit. Es 
atminos, ka viņš vairakās vietās sūdzas, ka pie mums
sievietes domataju vēl nemīlot. Un vēl kādā citā
vietā atzīstas, ka viņš esot izkvēlojis un izdedzis 
pavisam tukš savās mīlestibas gaidās un sapņos.“

„Tā tad ari Poruks vairak teoretiķis un sapņotajs, 
nekā sadzīves dzejnieks?“ Zemzariņ izjautaja tāļak.

„Liecies mierā, Izolde! Lai stāsta tālak iesākto!“ 
pekšņi spītigi atdarija muti Tatjana Labrīt, jo
viņa nevareja paciest, ka Zemzariņ ar Kaleju tik gudri
sarunajās.

Kalejs viņai laipni pasmaidija un, Zemzariņai 
piekritis, sāka runat tālak.

„Bet visskaistakā dzeja gan ir sadzīves dzeja !“
Zemzariņ tomēr nemitejās. Sadzīvē taču ir viss,
ko vien varam iedomaties. Viņā izkūst ari visas
teorijas. Un sapņu vietā sākas visdzīvakā darbiba.
Tamdēļ tad Puškina bez pretenziju vienkāršajās
rindās čumet čum no dzīviem cilvekiem, cilveku
pazīšanas un sadzīves mīklu visģenialakās 
izšķiršanas, nerunajot nemaz par dabisko krāsu bagato 
valodu.“

Kalejam sirds sita, klausoties Zemzariņas dziļajā
dabas prātā. Bet Tatjana vairs nebija kungs par
sevi.

„Je vous aime,“ - es jūs mīlu! viņa ar krītu 
franciski uzvilka uz galda. Visas uztrauktas sakustejās 
ap to. Bet Tatjana nopietnaka un bēdigaka, kā


nekad, caur pieri, pār kuru nokarajās tumšu matu
vilnis, droši raudzijās Kalejā.

Kalejs ari izlasija un klusam atbildeja, kā juta, - 
ka ari vinš mīl Tatjanu. Tatjana nobāleja
vēl bālaka un ar troksni piecēlusēs izgāja, lai no
uztraukuma nepaģībtu. Viņai pakaļ izsteidzās Faja
Mandelbaum, ar kuru tās draudzejās. Bet Rita Aplej
aizdegās sarkana, kā magone, un tikko valdija asaras.

„Ak, es jūs visas mīlu!“ Kalejs, atkal tikpat
nopietni un dziļi iesaucās, apklusa un raudzijās uz 
savām smailajām, baltajām rokam, kuras tomēr sevī 
glabaja grūtā jaunibas darba zīmes.

„Parasti taču mīl vienu vairak, otru mazak.
Pie tam reizē tikai vienu vien varot mīlet!“ Izolde
Zemzariņ ari mazliet uztraukta, bet kā viegli pazobodamās, 
piebilda, lai saceltu tikai jo lielaku ķildu.

„Kaisligi - ja, bet garigi var mīlet vairakas,“
Kalejs atbildeja.

„Vaj tikai jūs sevis nepieviļat?“ Zemzariņ ļauni,
laikam greizsirdigi iesmējās.

„Jūs gan es tagad nemīlu ne kaisligi, ne garigi,“
Kalejs, ievainots savā autoritatē, atjokojās.

Bet Zemzariņai pietrūka elpas. Un pašai mēmai 
paliekot, krūtis, uz kurām bija saliktas rokas, cēlās
un plaka. Tādu sitienu viņa nebija sagaidijuse. Bet
Kalejs runaja tālak.

Iespaids tomēr palika tāds, ka Kalejs tiek mīlets 
un mīlē Tatjanu Labrīt. Aplej, pa pusei aizklājuse
seju, raudzijās sāņš un tikko valdija asaras. Bet 
Zemzariņas bālajā sejā bija lasama vīrišķiga apņemšanās.
Tikai Valdštein turpinaja Kalejā klausities ar aizraušanos, 
kaut gan mēma un necaurredzama, bet visas
citas, ari Ida Zaļkaln un Zelma Vītol, sačukstejās,
kā vanaga izbaiditas irbites. Katastrofa bija sākusēs,
teorija pārskrējuse praktikā.


Kāda no skolniecem notikumu bija paziņojuse skolas 
direktrisei. Kura? Kalejs tā ir nedabuja zinat.

Uz nākamo stundu negaidot ieradās vēl divas
klausitajas. Un tās bija - pate direktrise un krievu
valodas skolotaja. Kalejs savā uztraukumā novaldijās,
kā vareja, un izsteidzās pie saimnieces pēc krēsliem.
Abas damas bija ļoti laipnas un gribeja dzirdet, kā 
Kalejs pasniedz mācibu ? Uz kārtas bija „Ļermontova
dvēseles traģedija un nāve“.

Direktrise jau bija dzirdejuse par Kaleja interesanto
pasniegšanu. Bet kā daudz ceļojuse, vēl vairak 
piedzīvojuse un lasijuse, viņa ieradās tikai kā revidente.
Turpretim krievu valodas skolotaja, būdama tikko pirmo
gadu par skolotaju, izskatijās ziedoša kā rožu meija
un skaļa, droša kā skuķe, kas bez gramatikas un sintakses
no dzīves vēl itin neko nesaprata. Kalejs stāstija
par Ļermontova mīlestibas traģiku un demonismu, kurš
viņu, tāpat kā viņa varoni Lugovoju kādā „nepabeigtā
romanā“ bija noveitejis dzeltenu, kā citronu, un garigi
viņā iznīcinajis visu cilvecigo, tā kā viņam atlikās
tikai atdoties liktenim, kā vēja rautai lapai, un
nonāveties, vaj ari vairs tikai caur iedvēsmes trakumu 
sākt atkauties no nāves, kā to visu mūžu
bija darijis kaislais Puškins. No dekabristu dibenā
nogājušā kuģa viņš vienigais bija izglābies, kā tas
laimigais Arions, kurš uz savas iedvēsmeto bagatigo
domu dzīvibas izpeldeja parastās sadzīves krastmalā, kā
uz kāda delfina muguras ...

Krievu valodas skolotajai, tāpat kā skolniecem,
viss tas likās kā kaut kas neticami burvigs un aizraujošs.
Bet ari direktrise neatrada par vajadzigu Kalejam kaut
ko piezīmet, jo viņš, kaut gan bija noslēpumains,
bet, likās, patstāvigs, sajūsmots idealists, kādu viņa


starp saviem skolotajiem velti vareja pamekleties. 
Turpretim minetā skolotaja, sagrābuse Kaleja roku, ilgi vēl
kratija un nevareja beigt pateikties un aiziet, tā kā 
viņas spēcigais, dzīvais augums un zobu pilnā mute
viņam uz visiem laikiem iespiedās labā atmiņā. Ar
to beidzās visa ši revizija.

Bet Izolde Zemzariņ no atstāstitā incidenta vairs
neieradās uz Kaleja stundam. Viņa bija skolu atstājuse 
un iestājusēs pie kāda teatra, kur sāka dabut ļoti
atbildigas lomas un krietnu algu. Viņas pietrūkšanu
Kalejs vissāpigaki sajuta. Viņa bija sieviete un talants,
bet citas tikai vēl skuķes, no kuru nākotnes maz ko
vareja paredzet.

Toties' Tatjana Labrīt tagad sāka palikt tikai
jo drošaka. Viņa bieži ieradās pusstundu agrak,
vaj palika pusstundu vēlak, un nosēdusēs pie Kaleja
galdiņa, nopietna un bāla raudzijās viņā, kamēr viņš
tai stāstija kautko par dzeju un dzejniekiem, vaj ari izlasija
kādus savus un citu modernu dzejnieku dzejoļus, kur
visvairak tika dziedats tikai par mīlestibu. Kad Kalejs
lasija, tad Tatjana Labrīt mēma un sajūsmota bez 
apkušanas raudzijās viņā un bija gatava uz visu, par
ko vien dzejā tika minets. Kalejs to jo dziļi sajuta
un viņam bija patīkama tik daiļas sievietes nodošanās, 
bet tā kā viņš vēl nekad nebija sievieti ne apkampis, 
ne noskūpstijis, tad patiesibā, it kā nobaiļojies,
palika tāpat vien karajamies tīrās dzejas valstī, līdz
kādā svētdienas pievakarē uzņēmigā Tatjana, zaudejuse 
visu pacietibu, pirmā viņu sagrāba un sāka
apbērt kaisliem skūpstiem.

Jau vairak mēnešus atrazdamies tik apreibinošā
puķu dārzā, Kalejs savu domu nevainibu neviļot bija
pazaudejis, nokaudamies ar viskaisligakiem sapņiem. Un
brīžam jau izsamizdams, vairs pat neticeja saviem
paša spēkiem un tam, ka vēl kādreiz atdabus atpakaļ 
pazaudeto tīro bērna un jaunekļa sirdsapziņu.


Viņš patiesibā nemaz nezinaja, vaj Tatjanu mīleja
ari kā cilveku? Tik daiļās sievietes tuviba un skūpsti
viņu apreibinaja te svētlaimigi, te nāvigi un rāva
kur projam kā šausmigos viesuļos, tā kā viņš pats
vairs nezinaja, vaj uz mūžigas mīlestibas gaismas
valstibu, vaj ar' tikai jo dziļaki iekšā izmisuma ellē?
Viņš juta tikai to, ka vairs nebija labais un godigais
skolotajas Kalejs, bet jau kaut kas līdzigs Pavasarim,
vaj pat melnajam Kreilim. Te viņam vajadzejās aizslēgties 
no saimnieces, te slēpties no pārejām skuķem,
un viņš tikai ar lielām mokam vareja pienācigi sagatavoties 
uz savām stundam, kuras sāka noritet bez agrakās 
lielās sajūsmas un vaļsirdibas.

Vispirms viņā samodās simtām vispretejako
sajūtu un domu, kuras kā skudras pūlī jaucās pa viņa
smadzenem, un viņš bez kādām robežam visas tās
stāstija laukā Tatjanai, kura it kā jau agrak tās 
pārdzīvojuse, palika mēma, kā bijuse, un skūpstija viņu
jo nāvigak, sviezdama to tikai jo dziļakās ciešanās.
Dzejoļus, kurus bija sācis tulkot, viņš vairs netulkoja;
paša liriskie mīlestibas dzejoļi, kas bija patrūkuši,
kā kāds silts sajūtu, domu un krāsu bagats avots,
sāka jau izsikt, un Tatjanas vēsais, marmora daiļais
tēls, izstumdams visu citu dvēseles saturu, valdija
viņā aizvien patvaļigaki un varmācigaki. Mirkļiem
viņš jūtās itkā rūšu pilns visasako un ļaunako,
sajūtu pret visu Dieva radibu un, iziedams uz ielas,
bija gatavs kā pats nelabais palikt vaj par politisko
ekspropriatoru un slepkavu, lai viņu tikai jo ātrak
iemestu vistumšakā cietuma alā. Lai sasistu viņa
miesas zilas, nomocitu viņu badā, lai iegrūstu viņu
pašas elles dibenā, tikai lai pēc tam viņš atkal no
jauna varetu kļūt par cilveku, par agrako Kaleju, par
stipro, labo, sajūsmoto un vaļsirdigo skolotaju un 
dzejnieku, par kādu viņš sevi tikpat kā jau skaitija. Bet
atpestišana tik drīzi vēl nenāca. Tikko viņš bija
 

nodevis stundas, tikai ar mokam un viltibu uzturedams
agrako pašticigo, bezbēdigo, iedvēsmeto un gudro,
labo toni ; tikko bija aizvēris durvis uz trepem, aizlaizdams 
projam savas skolnieces, kad Tatjana Labrīt devās
pa trepem atpakaļ pie viņa. Noskaneja zvans, viņš
tai atvēra, viņa steidzās tam pakaļ uz tikko atstāto
istabu un, tiklīdz bija aizvērtas durvis, eksalteta metās
viņam ap kaklu, sēdās līdzās uz divana un sauca
viņu vienos vārdos par mīļu brāli un draudziņu,
bet otros par melno ērgli, kurš pašu sauli varot 
sagrābt savos spārnos un aiznest saltā bezgalibā.

Viņas uzņēmibas un izdomašanas spējas bija
bez mēra, un beidzot Kalejs tiešam nopietni sāka
sevi jautat, kas gan ar viņu pašlaik notika? Un vaj
daiļo Tatjanu, šo patvaļigo Rigas raganiņu, viņam
bija iespējams paturet sev par sievu?

Viņš to nesaprata un patiesibā nekādu mīlestibu,
ne dvēseli viņā nesajuta. Parasti viņa bija mēma, kā
dziļš, melns šausmigs bezdibens, par kuru pārskrēja
tikai sudraba smieklu svīļa, vaj atspīdeja kāda liela
mīklaina zvaigzne. Nekādu prātigu sarunu viņiem
nebija un nekādu mērķu viņa sev neuzstādija, palikdama 
vienaldziga pat pret precešanos. Tāda sieviete,
kā Tatjana Labrīt, vareja izaugt tikai pilsētā, un viņš,
nevainigais laucinieks, pēc polarizacijas neizprotamajiem
likumiem bija taisni šādai kritis par laupijumu.

Kalejs tikai ar lielu izjautašanu dabuja zinat, ka
Tatjanas vecaki bija mazpilsoņi, pēc amata skursteņslauķi,
kurš amats, nelūkojoties uz savu netīribu, bija viegls
un ļoti ienesigs, tā kā meita aizvien bija pieklājigi 
apģērbusēs un apgādata ar kabatas naudu. Viņa pastāvigi 
gribeja kusteties, vaj kur izbraukt uz jūrmalu, Koknesi, 
Siguldu, pavadot naktis viesnicās, tā kā Kalejam
viņa palika vislielakā mērā par apgrūtinašanu.

Pamazam Kalejs sāka noraudzities Ritā Uplej,
kura aizvien vēl nebeidza sarkt un tvīkt, tiklīdz Kalejs


stundās uz viņu ciešak paskatijās. Viņa nojauta
Kaleja sakarus ar Tatjanu, bet sirdij nevareja pavēlet 
viņa nemīlet. Kalejs viņā turpretim sajuta kautko
tādu, kas viņam likās te kā nesamanama laime, te kā
nozušana kādā ne šis zemes pasaulē. Un tas nebija
nekas cits, kā Ritas ugunigi straujā dvēsele, kura 
valdija pār viņas prātu un gribu un aprija sevī visas 
viņas kaislibas. Ta bija viņas dvēseles sajūtu
bagatiba.

Reiz, kad Kalejam „Arkadijā“ bija nolikta satikšanās 
ar Tatjanu Labrīt, viņš tramvajā sastapās
ar Uplej, un piesēdies savai skolniecei blakus, vairs 
nevareja tikt vaļā no viņas dzīvās, tīrās un graciozās
dvēseles saitem, kuras Kalejam tika uzmestas, kā kāds
nesaraujams zelta tīkls niķigam kumeļam. Viņa to te
atlaida svabadaki, te savilka ciešaki, it kā nemitedamās
atkārtot: „es neatlaidišos no tevis, līdz tu mani
svētisi!“ Un beidzot Rita panāca savu. Jau tajā
pat dienā Kalejs pirmo reiz palika neuzticigs Tatjanai,
no tramvaja pavadidams Ritu Uplej pie viņas vecakiem 
pilsētas nomalē. Tur viņiem bija kūtis ar divdesmit 
vislabakā tīribā turetām angelnas govim, kuras
ienesa gadā pāris tūkstošus, tā kā viņu nams bija
ērti un patīkami ierīkots. Ritas brālis bija studets
piensaimnieks, ļoti darbigs vīrs, bet vecakā māsa - 
skolotaja, uz kuru amatu sagatavojās ari Rita.

Rita tikpat kā ar varu ievilka Kaleju pie savejiem, 
kuri būdami labi ļaudis, tomēr jau no pirmās
reizes ieraudzija Kaleja apnesato uzvalku un izturejās
pavēsi. Savā starpā iespiesties mazturigam, par kuru
vēlak varbūt jagādā, praktiskie ļaudis nevēlejās,
jo uz pašu cilveku viņi daudz neskatijās. Rita tomēr 
savadā tumigā dvēseles laimē Kalejam visu izrādija 
un izstāstija, kas vien tai bija ko rādit, vaj
stāstit, bezgala kauniga tikai attiecoties uz savu sievietibu. 


Pēc tam Kalejs pie Aplejiem reizem sāka 
paviesoties.

Šīs tīrās dvēseles zelta makšķere Kaleju noķēra, 
jo sevišķi pievilciga izlikdamās tajā ļaunā izsamisuma 
naktī, kādā Kaleju bija iesvieduse uzņēmigā un
mēmā skaistule Tatjana Labrīt. Kalejs bija nodomajis
no Tatjanas izvairities, nezinadams tikai, kā to vislabak
izdarit, jo par mazako izgrozišanos viņa to bargi tiesaja
uzbudinadamās līdz histerikai un palikdama pārdroša
līdz skandalam. Tomēr viena trumpa Kalejam bija
rokās: izvairidamies no viņas, viņš nejutās par vainigu, 
sirdsapziņa viņu nemocija un Tatjanas, kā kāda
elka, viņam nebūt nebija žēl. Bet ja ar' bija žēl,
tad tikai viņas daiļi izvīletā maigā auguma vingribas
un tik skaidri noteiktā, savadā sievietes tipa dēļ, kurš
bija vislielakais pretpols Ritas Aplej tipam, tāpat kā
nakts rītam. Patiesibā Kalejam bija kaut kas radniecigs 
no abām, bet viņa nelaime bija ta, ka abas viņu
būtibas nebija salējušās vienā personibā. Un Kalejs
bieži nopūtās pēc Izoldes Zemzariņ, kura viņam
likās kopā - dvēseles rīts un kaislibas nakts, pie kam
vēl klāt piejaucās krēšlainās prāta bagatibas, kas
viņu darija mierigu un apdomigu. Tikai viens Kaleju
no viņas atbaidija: viņa to itkā gribeja apiet pa visadiem 
sānu ceļiem, bet nenāca pretim taisni un nelika
sevis uz spēles, kā Rita Uplej, vaj Tatjana Labrīt.
Kalejam likās, ka Zemzariņ viņu grib tikai ieviļinat un
iemīlinat sevī, lai tad vēlak, valdot pār viņu, pataisitu 
to par visadu nastu neseju ēzeli. Viņa gan tam
likās piemīliga, bet ari viltiga kā čūska, kas prata
vilinat un izmeloties tā, kā neviena. Viņam likās, ka
Zemzariņ to mīleja tikai kā patīkamu derigu mebeles
gabalu, kaut gan viņš to mīleja pašaizliedzigi un
tikai dēļ viņas dabas daudzpusigajām bagatibam.

Bet tiklīdz vilku piemin, vilks klāt. Tas bija kādā
svētdienas vakarā pēc Lieldienam. Kalejs dzirdeja, ka


piezvanija, un saimniece pa parades durvim ielaida
kādu damu, izveda to cauri zālei, veda pa koridoru un
atstāja pie Kaleja durvim. Viņa enerģiski piesita, bet
ne tik pavēloši un uztraucoši, kā Tatjana Labrīt,
un ne tik delikati un pieklājigi, kā Rita Uplej. Kalejam 
iekrita prātā Izolde Zemzariņ un viņš aši devās 
tai pretim, iekšeji uztraukts un bezgala aplaimots.
Zemzariņ šķelmigi mīļi, bet jau kā pilnigi nogatavojusēs 
jaunkundze sniedza viņam roku un paklanidamās
ieņēma ierādito vietu pie galda malas, kur viņa
mēdza sēdet ari kad vēl nāca uz stundam. Viņa
pameta acis uz jauniegūtām gleznu reprodukcijam pie
sienas, pacilaja dažas jaunas grāmatas un kā runas
mekledama, iejautajās, kā nu Kalejam ejot? Kalejs šo
to pastāstija, bet acimredzot viņai pašai bija kas 
teicams, un Kalejs jautaja par viņas panākumiem teatrī.

„Viss būtu labi, bet intrigas gan šajā teatrī
taisni šausmigas ! Neviena aktrise nedabū lomas, kuras
viņai pēc dabas un talanta nāktos izpildit, bet tikai
tās, kuras viņas pa visadiem blakus ceļiem izkaulē no
direktora. Tur valda tāda mīluļu sistema, ka nevarat
ne iedomaties !“

„Vaj tad jums personigi ari ir bijuši kādi priekšlikumi 
no direkcijas ?“

„Nu šausmigi! Ja es vēletos, es jau varetu
uzstāties vislabakajās lomās, priekš kurām ari tiešam
sajūtos spējiga.“

„Es jūs redzeju Rūtiņas lomā. Jums tiešam
izdevās tik burvigas, karaliskas scenas, ka vareju tikai
pabrīneties, kaut gan naivitates jums pavisam nebij.“

„Ne, priekš naivām lomam es jau nu nederu.
Man ir piemērotas ledija Makbet, Anna Bolēn, Marija 
Stjuart, vaj ari Ibsena Rebeka, Hilda - ar vārdu
varoņu lomas.“

„Vaj zinat, Izolde, jūs, man liekas, būsiet reiz
ārpus katras konkurences. Tagad, protams, jūs esiet


vēl tikai vāriga diletante, bet mūsu varonem 
nevienai nav ta siltā jūtu dziļuma, ta nemākslotā 
karaliskuma un kaisligās aizraušanās, kāda jums. Jums
nevajaga sevis pārdot par lēcu virumu ! Favoritisms,
man liekas, iznīcina aktrises cilvecibu, bez kuras paliek
tikai technika un afektacija. Turaties savmaļi, esat lepna
un nodevusēs tikai savai mākslai. Bez mīlestibas laikam 
gan dziļjūtiga sievietes daba nevar ne iztikt, ne
attīstities, bet tad izraugoties sev tādu, kurš jums
var līdzet vispusigi attīstities un tikt reiz uz augšu.“

Izolde Zemzariņ raudzijās uz leju un nomurminaja: 
„Starp aktieriem jau tādu nemaz nav. Tad
direktors, kā ārzemēs studejis, vēl tas labakais. Un
tiešam, kura aktrise viņam nepadosies, no tās ari
nekas neiznāks, jo vienkārt, ta nekad nedabūs labas
lomas, kas savienojas ar lielakiem honorariem, un 
otrkārt, nedabūs ari nekādas pamācibas.“

„Tad jau tas nav nekāds direktors, bet gatavais
Donžuans, vaj vēl sliktak - Falstafs direktora lomā !“ 
Kalejs manami uzbudinats iesaucās. „Kamdēļ
tad pavisam piedalities pie tāda teatra? Ejat pie
otra !“

„Vaj domajat, tur labaki? Direktori vienkārši
mēdz pateikt: ja, mums trūkst vajadzigās sajūsmas,
lai no jums ko iztaisitu. Tā no neka nekas nav iztaisams.“

Kalejs raudzijās Izoldes tiešam daiļajā aktrises
sejā, kuru kroneja cēla apgarota piere zem kastaņbrūniem 
matiem; kuras gleznums bija reizē delikatās un
enerģiskās, sārtās lūpas; kuru par dzīvibas pilnu
pārvērta ne visai lielās, brūnās, valgi mirdzošās,
gudrās acis, un kuras zods, kā ari viss pārejais
sejas ovals bija rets mākslas darbs. Kalejs nezin ko
būtu darijis, lai Izoldai palīdzetu ar labu padomu,
jo viņa tiešam likās nākuse izmisuma brīdī, kad 
derigs padoms bija visdārgakā manta.

„Pašlaik es teatrī esmu ar visiem sanaidojusēs.


Man ir apsolita Noras loma, bet ... diezin kā es to
izspēlešu“, Izolde teikumu novērsa uz citu pusi. „Un
ko jūs pa Lieldienam darijāt ?“ viņa pēkšņi ieprasijās.

Kalejs domaja, kas ar Izoldi nupat notika? Cik
tālu viņa bij jau aizgājuse un ko vēlejās. Viņam
ta bija neizsakami mīļa, viņš taisni mīleja uu cienija
to, kā vienigo sev līdzigu sievišku būti, un tomēr
neka nedarija, jo baidijās no viņas egoisma un viltibas.

Izolde, noraudzijusēs viņā, piepeši ierunajās :
„Jūs neesat vis tik bīstams, kā rādijaties !“ Un
šis teiciens Kaleju vēl vairak apmulsinaja. Kā? Vaj
tad viņa bija vēlejusēs, lai viņš to tā uz vietas
sāktu apkampt? Vaj ar' ta jau pazīst no šās puses
kādu citu daudz bīstamaku ? Viņa, agrak tik koķetā,
tagad bija mazliet nevīžiga, bet aizvien nenoteikta
un apkāļam ejoša. Kalejs jau juta nepieciešamu
vajadzibu mīlet tikai vienu vienigu, viņai piederet
mūžigi, un Izolde bija tāda, kādu tas varetu mūžigi 
mīlet, mīlet tikai vienu pašu, atrodot viņā
visu, bet kā lai viņš iedrošinatos to uzrunat, kā lai
viņai uzticetu sevi un savu dvēseli ?

„Jums laikam garlaicigi ar mani?“ viņa pēkšņi
iejautajās, un nepaguva Kalejs ne atvainoties, kad jau
piecēlās, pasniedza viņam roku un tāpat delikati izslīdeja, 
kā ienākuse, tikai vēl reiz ar savadu seju atkārtodama: 
„Es tiešam nedomaju, ka jūs tik labs ka cilveks būsiet !“

Vaj ta bija ironija, vaj ari patiesa atziniba?
Kalejs ta ir neizprata, jo no viņas nebija viegli izprast,
ko viņa domaja, vaj ko vēlejās? Viņa samodinaja
viskarstakās sajūtas un ceribas, pašreiz, likās, solija
visu, ko vien vareja vēleties, kā māsa, draugs, vaj
mīļakā, bet drīz vien ļauna aiznesa visu sev līdzi,
kā kāda vētra pērkoņa un lietus debesi, bet nelaimigā 


zeme apakšā palika sausa izdeguse un bez piliena
valgmes.

Kalejs pa Lieldienam atkal bija sarakstijis daudz
dzejoļu un labu daļu nodrukajis dažadās avizēs. 
Tatjanai bij jagatavojas uz ekzameniem, un Kalejs nosolijās 
viņu vairs neielaist pie sevis, kamēr viņa to neliks. 
Tāpat viņu netrauceja vairs ari Rita Aplej, kura
viņam tagad bija kļuvuse ne mazak mīļa, kā Tatjana
Labrīt. Bet galvenais iemesls viņa atturibai gan
bija Izoldes Zemzariņ parādišanās viņa dzīvoklī.
Kā viņš šo jaunavu vareja mīlet !! Likās, ka pa
stīdziņai viņa tam vilka ārā visdziļakās dvēseles
saknes, caur dvēseli aizvilkdama pie sevis ari visu
viņu pašu. Dvēsele, kaislibas, domas - visas dzīves 
pilniba Kalejam likās viņā slēpjamies un reizem
sakustamies un plūstam pretim, kā no dieviškā pilnibas 
raga. Ne dēļ vienas viņš nevareja tā sēroties 
un gaust, just tik galigi ar visdziļako savu būtibu,
kā dēļ Izoldes Zemzariņ. Domajot par Izoldi Zemzariņ, 
viņš jutās atstāts un nevarigs bērns, kuram
sāp visa miesa un dvēsele, bet kuram nav ārsta,
kas izveseļotu, vaj ari tikai mazliet atvieglinatu 
mocošās sāpes.

 
Divpadsmitā nodaļa

Dažadie likteņi


Sen jau Krievijā darbojās jaunā Valsts Dome.
Visas birokratijas vainas un kļūdas, viņas nolaidibas 
un piekukuļojamiba, milzigā augstako ierēdņu un
niecigās zemo ierednišu algas, kā ari strādnieku garās 
darba dienas un niecigā atmaksa un zemnieku zemes
trūkums - viss tas tika vilkts gaismā, no visām pusem 
simtejadi apspriests, un nelaiķis premjerministrs, 
atsaukdamies uz nacionalajām sajūtam, aizstāvejās, kā 
vareja, lai tikai Krievijas iekšejais kuģis, tāpat kā Persijas 
un Turcijas, neapvērstos ar dibenu uz augšu.
Ari Baltijā pie ģeneralgubernatora tika sasaukta provincialpadome, 
kurā muižnieciba, zemnieciba un pilsētas 
valsts ierēdņu vadibā izstrādaja Baltijas šķiru
attiecibu reformprojektus. Izņemot melnsimtniekas un
zocialistus, visi cereja uz jaunu brīvaku un labaku
dzīvi. Un šās ceribas sāka pamazam ari piedildities.

Visapjaušamaki bija sajūtamas, sevišķi pie
mums mazajām tautam, jauniegūtās tiesibas lietiškā
garā atklāti izteikties par visdažadakām saimnieciskām, 
politiskām un sadzīves nebūšanam un dažado 
mākslu brīviba. Tagad valdiba raudzijās tikai uz
to, lai nenotiktu vairs atklāta sacelšanās un slepena
musinašana uz valdibas gāšanu. Bet kas vien
vēlejās mierigā ceļā vest gaismā valdibas kļūdas,
celt priekšā projektus un lietišku pierādijumu ceļā
iegūt sev balsotaju piekrišanu, tiem mazakais uz kādu
laiku šķēršļi vairs netika likti ceļā. Tā tad Krievijā 
bija iesākusēs konstitucionelā valsts kārtiba, kas
atgādinaja kulturelās Vakar-Eiropas kārtibu. Un tagad 
visi pilsoniskie elementi, kam bija kāds zemes īpašums, 


veikals vaj fabrika, stājās pie mieriga, produktiva 
darba, lai no jauna nodrošinatu satricinato
nacionalo saimniecibu. Bet tie, kas jutās aicinati uz
politisku darbibu, nopūlejās, lai tiktu ievēleti valsts
likumu došanas iestādēs - Domē un Padomē. Tautas 
zimpatijas pret revolucionariem, kuras nesen bija
aptvērušas vaj visas sabiedribas šķiras, tagad vāji
turejās vairs tikai strādniekos, kuriem trūka sava 
veidojamā uzņēmuma un īpašuma. Pēdejie šur tur
vēl turpinaja streikot un badoties, iegūdami darba dienas 
saīsinašanu un algas paaugstinašanu. Tikai to
ko viņi šajā ceļā ieguva, rūpnieki viņiem tūlit atkal 
atņēma, paaugstinadami dažado preču cenas.

Pēdejās dubultojās ari uz pārtikas vielam, caur
ko jo sevišķi sāka uzplaukt mazgruntnieciba. Ne bez
valdibas palīdzibas Rigā un Jelgavā nodibinajās savas 
lauksaimniecibas centrales, kas daudz gados izplatija
vairak lauksaimniecisku zinašanu, nekā vietejie 
landtagi visā savā pastāvešanas laikā. Mazgruntnieki
būtu, tā sakot, stāvus bagati kļuvuši, ja vien viņu
rīcibu neparalizetu epidemiska strādnieku bēgšana
no laukiem uz pilsētam, kā ari uz laukiem palikušo
strādnieku moraliskā izvirtiba, kas parādijās kā bezdieviga 
slinkošana, tiklīdz saimnieks viņu neuzraudzija,
un patvaļiga kontraktu laušanu, tiklīdz kāds vairak
piesolija.

Kas attiecas uz pēcrevolucijas dzīves sadārdzinašanos, 
tad ši sāka kļūt taisni bīstama. Un ja
mantu un produktu ražotaji ar saviem kalpotajiem
vēl kā nekā izlīdzinajās, tad vissmagakos zaudejumus
tagad nācās nest tām šķiram, kas pirms revolucijas
bija sajutušās diezgan patīkami, tas ir, visadiem algotiem 
sīkiem ierēdņiem, rakstvežiem, skolotajiem un
pie mums ari brīvajām kulturelajām profesijam. Pēdejo 
atalgošana palika vēl ta pati vecā, ierastā, caur
ko tiem savos izdevumos bija uz pusi jasaraujas, vaj


japamet agrakais darba lauks un janododas praktikai un
spekulacijai: mājbūvniecibai, visadiem veikaliem un
t. t. Piemēram, pagastskolotajiem, kas palika savās
vietās, tagad jo bieži bij jaiztiek ar mazaku algu, nekā 
viņu apkalpotajiem un nemācitiem laukstrādniekiem.
Un kamēr pat vismazakie desmit dalderu saimnieki savus 
bērnus sāka nodot ģimnazijās, pagastskolotajiem
jo bieži tie bij jadod pie amatniekiem. Iesākās
šās puskulturelās šķiras deģeneracija un nāvešanās,
pamazam izplatidamās ari uz viņu bērniem - skolniekiem 
un studentiem, kas neredzeja sev priekšā nekādu
labaku izeju.

Kas attiecas uz mākslinieku šķiru, tad tādu
pie latviešiem tagad labprātigi nonāvejās daudz
vairak, nekā iepriekš tika nonāvets valdibas un 
revolucijas sadursmēs. Aizgāja bojā Blaumanis, pazaudejis 
veselibu avižnieciskā darbibā, sajuka Poruks, pa
daļai aiz sabiedriskas vajašanas, pa daļai aiz trūkuma,
un Dārziņa smalkjūtigo mākslinieka dvēseli noslāpeja 
uz āru izvērtušies pilsoņu praktiskie instinkti.
Aiz bada un dzīves apnikuma paši sev padarija galu:
Zeltiņš, Zemgaliešu Biruta, Marta Ozoliņ un Vēvers. 
Dzejnieki tajos laikos bija priecigi, ja viņus
iemeta cietumos, jo tur nebija pašiem jagādā par
uzturu. Bez tam caur šo cietumu viņi mazakais demokratos 
modinaja līdzjūtigaku izturešanos un devigaku roku.

Pēdejo bija ievērojuši daži izmanigakie pat
no visreakcionarakajiem gariem un tagad, nožēlodami
grēkus, jo cieši sevi saistija ar bijušiem 
revolucionariem, neatkarigakos un lepnakos garus denuncedami 
demosam un glaimodami tam, kā īstam tiranam. Demoss 
viņiem bija cilvecibas pamatšķira, visas gudribas 
avots, idealais un visģenialakais patvaldnieks, un
viņa vissabiezinatakās rupjibās šie paraziti mēdza 
atrast vissmalkako estetiku. Šos demosa parazitus īstie


demokratijas vadoņi nāvigi nicinaja, bet, lai demosu
nesakaitinatu un neizsauktu veltigas jukas, negribot pacieta. 
Un paraziti, apvienodamies ar politiskiem nodevejiem 
un sīkpilsoņu spekulantu šķiru, uz zocialistu
rēķina taisija nedzirdetus veikalus.

Šajā laikā jau trīsdesmitos gados nosirmoja lielakā 
daļa godigu kulturelu darbinieku, kuriem bija jacieš 
visniknakās demoralizetā pūļa vajašanas. Tikai 
pamazam caur mineto glaimotaju un veikalnieku neatlaidigu 
vilkšanu dienas gaismā, īstie gara bruņinieki
labakās sabiedribas prātus pievirzija tīrajiem gara 
mērķiem un patiesajiem kulturas darbiniekiem, kas uz laiku
bija palikuši ēnā tāļu aiz praktisko labumu 
izkarotajiem un pūļa dievinatajiem.

Šajā laikā Krievijā notika vēl pēdejais 
ievērojamais mēģinajums sacelt boikotu pret valdibu. Tas
notika pirmās kadetu Domes atlaišanas momentā, kad
šī Dome, aizbēguse uz Somiju, no turienes griezās
pie tautas ar uzsaukumu vēl reiz sacelties un aizstāvet 
viņu. Bet kulturelajiem kadetiem atbalss tumšajā
tautā vēl bija vāja. Nelielās zocialistu kustibas, kas
tagad kadetus atbalstija, tāpat kā revolucijā kadeti viņus, 
tika viegli nospiestas, pēc tam dotās vēlešanu
tiesibas jūtami ierobežotas un valsts uzraudzibas 
darbiba divkārtigi pavairota. Visus revolucionaros 
elementus valdiba tagad bija noņēmusēs vaj galigi iznīcinat.

Bet drukatavas īpašnieks Āķis, kas īsā laikā 
savu veikalu bija nostādijis jau uz drošiem pamatiem, 
sev par postu šās politiskās maiņas momentu nebija 
pareizi apsvēris. Aizvien vēl kopodamies ar
Kreili, drukadams viņa, patiesibā sen jau kaitigās 
proklamacijas un iedzīvodamies uz revolucijas rēķina,
viņš bija sakaitinajis savus kaimiņus, apkārtejos
veikalniekus, kas piespieda policiju beidzot taču 
iejaukties viņa veikalā. Pēc tam Āķi apcietinaja, bet
veikalu slēdza.


Glābdams savu godu, niķigais Āķis saviem agrakiem 
paziņam uz laukiem aplaida ziņu, cik nežēligi
viņš, īsts pārliecinats revolucionars, cietis no 
Prātnieka nodevibas! Prātnieks gan zinaja visas sava
principala nelietibas, bet kā goda vīrs un pārliecinats
zocialists, kad Āķis viņu gribeja uzdot par savu liecinieku, 
atteicās par Āķi izpaust kaut ko labu, vaj ļaunu.
Viņš jau bija izstājies no Āķa veikala un par 
vislabako atrada palikt policijai nezinams. Bet tagad šis
apstāklis Prātniekam sagādaja rūgtus pārbaudijumus. 
Kad viņš, palicis bez vietas un naudas, izsamisumā 
bij atgriezies uz laukiem pie tēva, tur viņu
jau saņēma kā nodeveju, tā kā nobijies no meža brāļu
atriebibas, Prātnieks muka atpakaļ uz Rigu, kā
kāds vajats vilks, lai no jauna paslēptos pie sava
radinieka, kas, būdams miesnieks, viltoja desas un 
kuram Prātnieks bija parādā jau vairak par simts
rubļiem.

Pēc kāda laika Āķa veikalu izūtrupeja. Kāds
no visdemokratiskakiem pilsoņiem, Pavasara māsens
advokats Hugo Didriķelis, kura jaunajā namā Āķa
veikals atradās, katrā ziņā vēlejās rehabiliteties 
vietejās administracijas priekšā. Revolucijas dienās viņš
bija ievēlets pašvaldibas birojā, darbojies blakus
Jānim Asaram, un tagad, nelūkojoties uz lielajām
naudas zumam, kuras izdalija uzraudzibas ierēdņiem pa
labo un kreiso, aizvien vēl tika turets aizdomās un 
apdraudets ar apcietinašanu. Tamdēļ savās telpās ciest
Āķa veikalu, kurā tika panākta Kreiļa proklamaciju
drukašana un pasu izgatavošanas birojs, nekādā 
ziņā viņš vairs negribeja. Āķis, atrazdamies cietumā,
dažus mēnešus viņam bija palicis īri parādā, un
te nu advokatam Didriķelim bija labs iemesls un izdeviba 
revolucionaro Āķi caur izūtrupešanu visnežēligakā 
kārtā pazudinat, kas administracijas acīs
Didriķeli tiešam ļoti rehabiliteja, jo pierādija, ka Didriķelis, 


atklāti izpostidams revolucionaru darbinieku, 
sarauj ar pēdejiem katras saites un no viņu atriebibas
vairs nebaidas.

Šajā brīdī ieradās no Mandžurijas Rigā
Smilģis. Ar Bertu viņš bija sarakstijies caur Āķa
veikalu, tamdēļ vispirms uzmekleja to, bet atradis
slēgtu, dabuja zinat no policijas, ka Āķis jau ir cietumā.

Pasvilpodams, viņš apskrēja vairakus kvartalus,
nezinadams, kā lai tiktu pie Bertas, līdz ieģida 
vienkārši apjautaties adresu kontorī. Bet Berta tur 
nebij pierakstijusēs.

Pirms braukt uz laukiem pie tēva, Smilģis tomēr 
cereja satikties mazakais ar saviem biedriem, kuri,
kā viņam ziņoja no mājam, visi tagad atradās Rigā.
Tamdēļ viņš adresu kantorī apjautajās ari pēc
Prātnieka, Kaleja un Tiltiņa adresem. Tikai ari šie
zem saviem īstiem vārdiem Rigā neviens nebija
pierakstijušies.

Šis dīvainais apstāklis fantastā Smilģī, kad
tas atkal bija uz ielas, sacēla nevaldamus smieklus.
Vecā Riga viņam pēkšņi izlikās, kā kāda apburta
princese, kurā slēpjas viss kas viņam mīļš un labs,
tikai vajadzeja atminet burvīgo „sezamu“, lai viņam -
Mandžurijas velnam, kā viņš pats sevi sauca, šis
labais un mīļais atvērtos. Tamdēļ viņš vispirms
nolēma pārbraukt no vokzales uz viesnicu ar visām
savām kastem, mantam un revolveriem, no kuriem, kā
bijušais jaunakais oficiers, drīksteja paturet, cik vien
bij vēlejies.

Smilģis bija līgsms, ka no Mandžurijas 
šausmigās elles ticis ārā dzīvs un veseliem locekļiem,
bez akluma un bez kurluma, gluži kāds bij aizgājis,
kamēr tūkstošiem viņa cīņas biedru no ložmetejiem
ar sašķeltām galvam un locekļiem reizem bija krituši
pa labo un kreiso, kā klājiens. Un tomēr viņš vairs


nebija gluži tas pats, kas senak. Šie briesmigie kara 
skati viņā uz visiem laikiem bija iznāvejuši mīksto
idiliķi, kas sapņoja pašu sapņu dēļ. Tagad viņš
bij jau sapratis dzīves nozīmi, viņas dziļumu un varenibu 
un slāpa pēc tās pārcilvecigās slāpēs, bij uzņēmigs 
un pārdrošs. Pats no sava laba prāta
viņš reizem bija dzinies kā viesulis pakaļ hungusiem,
jautri noslepkavodams ar savu pulciņu desmitiem ienaidnieku. 
Viņam bija uzticeta kāda dzelzsceļa apsardziba
un iznīcinat ienaidniekus viņš tureja par savu svētu
pienākumu. Viņa sirmais tēvs ar šauro seju un
gaišzilajām fantasta acim, kas viņu bija mocijis jau no
bērnibas, Smilģim tik nežēligs vairs neizlikās, jo
pats bija norūdijies daudz nežēligaks.

Bet te man jaatzīmē, ka tāpat kā muziķi neizprotamā 
kārtā ir lieli matematiķi, ari sapņotaji izrādas
par vislielakajiem praktiķiem. Apsargadams dzelzsceļu,
Smilģis bija atradis par iespējamu Vladivostokas ſirmas 
apgādat ar lētu mežu un šajā ceļā nopelnijis 
dažus tūkstošus, kuri viņam bija iešūti 
apakšbikšu rostī un viņu ļoti apgrūtinaja visu garo ceļu
no Vladivostokas līdz Rigai. Tagad Smilģis no savas 
nastas reiz gribeja tikt vaļā un meklejās pa laikrakstiem 
pēc kādas drošas tautiskas bankas, kurā to
noguldit. Bet nodarijis šo steidzamako darbu, viņš
svilpdams izvilka savu milzīgo dzejoļu kladi un sajūsminats 
uzrakstija dzejoli, kuram pēc tam uzvilka melnu,
treknu virsrakstu: „Sveika, apburtā princese Riga !“
Tikai vēlā naktī viņš likās iekšā ērtajā gultā, 
ieslīgdams atsperu matracī, un labi izgulejies un izkrācies,
otrā ritā pie tējas galda sarakstija jaunu dzejoli: „Kur
esat, mani dārgie brāļi !" Pēc tam Smilģis devās
atkal uz ielu, ceredams beidzot taču sastapt kādu no
mekletiem.

Iesācis īsā laikā izmērot lielus plašumus,
Smilģis pārbrauca ar tramvaju pa visu Rigu no


Torņkalna līdz Ķeizara mežam. Pēc tam devās kuģitī 
uz Sarkandaugavu, Daugavgrīvu un beidzot pa Lielupi 
uz jūrmalu, no kurienes pārbrauca tikai vēlā naktī 
pa dzelzsceļu un tumsā ar fūrmani beidzot samekleja
viesnicu „Lustig“, kurā bija apstājies. Šādejadi
rīkadamies, viņš, protams, nesastapa neviena biedra,
jo pēdejie vairak mitinajās pilsētas centrā. Bet sīkiem 
soļiem izlodat šaurās sakaltušās vācu Iekšrigas 
ieliņas, pa kurām, kā viņam likās, nestaigaja vis
cilveki, bet rāpoja skudras un tarakani, vaj ar izmērot 
latviskās Peterburgas Ārrigas taisnās ielas, viņš
nebija vēl iemācijies. Riga viņam aizvien izlikās
it kā milzigā Mukdenas kara nometne un pats viņš
tajā kustejās, it kā veselu rotu komandetu. 

Tikai trešā dienā pēc pusdienas, ierakstijis kladē
vairakus garus dzejoļus zem kopeja virsraksta: „Es,
Riga, tevi beidzot tveršu !“ un izgājis uz ielas,
viņš atsitās Prātniekā, kurš nodilis peleks un 
nobēdajies, kā īsts lielpilsētas bezdarba strādnieks, 
lēni vilkās viņam pretim. Saskūpstijušies, abi 
jaunibas biedri atgriezās viesnicā. Smilģis tējas kannā
uzvārija īsto Ķinas tēju, kura maksaja 20 rubļus
mārciņā, un pacienadams draugu, stāstija vaļā visus
savus kara gājienus, briesmas un varoņdarbus, kuri
viņam likās tik vareni, ka nekādas valodas krāsas 
nelikās par stiprām. Bet kad Smilģis bija piekusis, tad
Prātnieks viņu savukārt jo sīki orienteja Āķa
neķītribās, par kurām Smilģis smējās vaj plīzdams, it
kā viņam, Guliveram, kāds liliputs nāsis ar spalvu
kutinatu, jo tādi veikalnieciski sīkumi viņam tiešam
kutinaja tikai smiešanās nervus. Beidzot Smilģis
augstsirdigi solijās nosūtit Āķim cietumā dažus 
desmitus naudas un visus Dostojevska ražojumus, bet
Prātniekam deva padomu palikt pie viņa ari pa nakti,
lai tad rītā tos simts rubļus, kurus viņš bija aizņēmis 
no blēdigā miesnieka, atdotu viņam aizņemtus no


Smilģa un samekletu sev patstāvigu dzīvokli. Par
visām lietam Smilģis cienija neatkaribu un rīcibas
svabadibu un vispāri bija tik līgsms par savu kailo
dzīvibu un ierašanos atpakaļ dzimtenē, ka naudai
vērtibas nezinaja, tāpat kā saviem smiekliem un visu
cilvecigo grēku piedošanai. Beidzot viņi abi ar
Prātnieku aizmiga vienā gultā, saķērušies kā brāļi,
un norunajuši rītu doties pie Kaleja.

Bertai tagad brālis no cietuma sūtija ziņu pēc
ziņas, lai ūtrupi novērstu. Berta uz pirmajām 
vēstulem tikai ļauni pasmaidija, jo brāli viņa nicinaja,
kā vienu no viszemakajiem radijumiem, sevišķi vēl,
kamēr atradās pie Pavasara un vadija smalkā dzejnieka 
saimniecibu, kuru tāpat kā Kaleju, ar saviem solijumiem 
un viņu neizpildišanu Āķis bija bezdievigi
krāpis veselus divus gadus. Bet beidzot viņā sāka
pamosties instinktivās ģimenes zimpatijas un brāļa 
rīcibu pa daļai attaisnodama ar viņa trūkumu, pa daļai
ar tāļak iespējamiem labakiem nodomiem, Berta griezās 
pēc padoma pie Pavasara.

Pavasars, kā aizvien, mīkstās rīta kurpēs sēdeja
pie sava rakstamgalda, iedziļinadamies kādā ļoti komplicetā 
piecpadsmitā gadusimteņa filozofiskā traktatā par
Cezara Bordžio dzīves veidu, panākumiem un 
pametumiem, kad Berta nedroši pieklauveja.

„Pacieties mazliet - es tūliņ!“ Pavasars atsaucās, 
bez steigšanās nobeigdams izrakstit dažus paradoksus 
par cilveka dabu un tad, rūpigi noslēpdams
rokrakstu kādā no sava ari ļoti komplicetā rakstamgalda
atvilknem, jo savus manuskriptus viņš tureja vislielakā 
slepenibā, piecēlies izstaipijās un, uz divana ērtaki 
pametis ķisenus, atslēdza ķēķa durvis, pie kurām
bija pieklauvejuse Berta.

Viņas vaigi par šo laiku bija kļuvuši vēl
vājaki un caurspīdigaki, bet acis bija daudz skaidrakas 
un tāpat kā tvīkstošā seja smietin smējās, kad


Pavasars viņu kā viesulis sagrābdams aiznesa un nosēdinaja
blakus sev uz divana. Tur viņa pastāstija,
ka atkal saņēmuse vēstuli no brāļa un ka ūtrupe
drukatavai izsludinata jau pēc pāris dienam. Pavasars 
viņu nolika sev blakus, izvilka etviju un uzsmēķeja 
smaržigu cigareti.

„Izlasi man !“ viņš, raudzidamies sienā, lika
priekšā.

„Lūdzu !“ Berta viņam pasniedza.

„Lasi vien pate šos beistarus, man pietiks pūliņu, 
lai no šām bezgodibam izlobitu kādas tīrakas domas.“

Un Berta nosmējusies mēģinaja salasit brāļa
taisnošanos un priekšlikumus.

„Par izmeklešanas tiesnesi gan es nevēletos
tava brāļa lietās būt. Viņa dialektikai pats sātans
nevaretu izsekot.“ Pavasars mirkli noklausijies iesaucās.

„Tāpat, kā brīžam tavai!“ Berta iesmējās
un, tīši pastrīpodama visadus brāļa psicholoģijas
āķus un āķišus, beidzot nonāca līdz galvenai vietai, 
kur Āķis lūdza Bertu pielūgt Pavasari viņa
lietā palūgt pie brālena Didriķeļa personigi.

„Suns tāds ! Nu viņš vēl sāks lūgties,
pielūgties un palūgties manis.“ Pavasars iešņācās. 
„Bet kas man no ta vairs atlēks?“ Un turpinaja: 
„jaukt sava brālena nodomus man tikpat maz
prātā, kā tavam brālim palīdzet atkal uz ceļa tikt.
Tas taču tīrais bleķis būtu!.. Bet tev es, Berta,
protams, neliegšu sava padoma.“ Un kad vēstule
bija izlasita, Pavasars ilgi smēķeja un domaja, līdz
sāka izteikt dažadas ūtrupes novēršanas 
iespējamibas.

Vispirms, pēc Pavasara domam, Berta vareja  
doties pie pristava un šajā ceļā ūtrupi aizkavet.
Viņai no seniem labiem laikiem bija atlicies greznis
lapsādas kažoks un, pie labas iestāstišanas, šis


kažoks dažadi vareja darit iespaidu uz pristavu, lai
tas ūtrupi atliktu un viņi tad samekletu vajadzigo īres
naudu.

„Bet bez Didriķeļa būs taču pieteikušies ari
citi paradnieki - visadi žīdi un ari Prātnieks, tas
visbīstamakais no žīdiem. Visiem nesamaksasim,“
Berta ieminejās.

„Var norakstit visu to veikalu Prātniekam. Lai
tas tiek galā viens pats.“

„Prātniekam nav nedz uzņēmibas, nedz ari viņš
kāds veikalnieks. Tāds tikai savu algu var pelnit
un piedzīt.“

„Bet saki, kur tad tas dzejnieks, kas tevī iemīlejies? 
viņam taču savas mājas un viņš, cik
atminos, vienigais dēls. Apprecies un lai vada viņš.
Drukatavas taču nevar laist iz rokam, - kamēr nav
nodrukati mani manuskripti!“ Pavasars zobodamies
piebilda.

Berta atkal iesmējās un sakustejusies iesaucās:
„Tu reizem esi tāds pat fantasts, kā Smilģis !“

„Nedomā, ka es no tevis vaļā raisos! Bet drukatavas, 
es saku, ari nevar garam laist.“ viņš saspieda 
Bertas vājo roku.

„Lai jau tad labak to ņem žīdi, nekā mēs - 
cik es zinu - brālis pasmiesies.“ Berta paskaidroja.

„Tiešam savads putnis !... Atliekas tev tāpat
ari pret viņu iztureties.“

„Varbūt tiešam tas visprātigakais - 
neatbildet neko ari uz šo pēdejo vēstuli. Pats 
ievārijis, pats lai izstrebj.“

„Pats vairs neizstrēbs, bet žīdi gan izstrēbs.
Redzi, es aizvien vēl esmu patriots, un ta taču 
nacionalā manta ... Nu pamēģini Didriķeļa sirdi 
atmīkstinat. Tikai no Dieva puses neteic, ka es tev 
pazīstams! To es nevēlos ... Viņš nav precejies, un


izveiciga dāma uz vecpuisi aizvien var ceret atstāt
kādu iespaidu.“

Berta raudzijās grīdā, mazliet noskumuse. Pavasars 
ar saviem jokiem dažreiz nezinaja nekādu robežu. 
Viņa ieradums gan bija pamācit - izvairities
no zemām ciešanam un nekad neļauties sevi pazeminaties, 
bet citus, par viņu attīstibā zemak stāvošus,
viņš jo bieži mēdza pazeminat un tikai veltigi 
nomocija, - varbūt gan, lai izsauktu viņus uz sacenšanos. 
Bertu pie viņa saistija tikai viņa talants un
kaisligais temperaments. Kā cilveks Pavasars viņai
ari tagad nebij daudz tuvaks un mīļaks kļuvis. Viņš
patiesibā piedereja nevis viņai, bet pats sev, jo patureja 
tiesibu svabadi rīkoties pēc katrreizejas savas
iegribas. Ari iemīlejies tas jau vairakas reizes bija
vienā vaj otrā no savām privatskolniecem, starp kurām
kāda bagata žīdiete viņu pielūdza gandrīz vaj kā
dievu. Protams, ka Pavasars bija lepnis uz savas pievilcibas 
spēku un savam liktenim pakaļ gāja nepretodamies.

Pavasars Bertas sajūtas pret sevi nojauta jo
smalki. Bet sarkastiski iesmējies, savu brālenu 
turpinaja raksturot tikai vēl zīmigaki.

„Viņš ir liberals vīrs un pie tam iedzimts
bagatnieks, kas sevis nekad nav ierobežojis. Ja tu
viņam patiksi, viņš tevi noplūks kā ziedu, un 
piespraudīs uz laiciņu ari pie krūts. Bet par daritu 
patikšanu pilsonis godigi atalgo. Viņš ir gan smalks
realpolitiķis, bet goda vīrs no galvas līdz kājam.
Un nedomā, ka viņš jau tik vecs, vaj rupjš, vaj
pārak zems? Viņam pietiks, kā Ceisam, kuru Tetida
pielabinajuse, aptverdama tikai viņa ceļa galus un 
pielikdama tam roku pie žoda. Protams, ka apžēlodamies 
par tavu brāli, viņš riskē tikt piespiests bēgt
uz ārzemem, kaut gan pašlaik viņš izgrābis kādu
banku un ceļ pie Vērmaņa dārza divus milzu namus,


bet daža neasa kaprize un intresants ziediņš ceļā
atstāj paliekamakas pēdas dvēselē, nekā vesels nams,
celts no ķiegeļiem un betona.“

„Ej vien labak pie velna ar saviem padomiem.“
Berta sakarsuse atvainojās: „Tu domā, ka atdevusies
tev, kā dzejniekam, es jau gatava kuram katram kaklā
kārties. Es taču neesmu nekāda aktrise no 
Romanova ielas.“

„Tā tu jo bieži manus lietišķos padomus atraidi, 
bet galā tev tomēr jaatsakās vien ir no saviem
sapņiem. Viņus pati dzīve neatzīst.“

„Kāda kura dzīve!“ Berta nicinoši iesmējās.

„Ak tad pie manis tu nedzīvo vairs tās „īstās“
dzīves, kādu dzīvoji pie brāļa un taī Krievijā?“
Pavasars pus pa jokam, pus ari kā apvainojies
iejautajās.

„Tu taču manī esi nomācis visu cilvecigo un
noslēpis no visas pasaules. Tik es jūtu vēl no
dzīves, kā kad tu mani skauj, stāsti ko, vaj skūpsti.“

„Un tā tāļak ...“ Pavasars iesmējās: „Nu,
bet drīz es taču aizbraukšu no šīs sausās godigās
Ridziņas uz Parizi. Tad jau varesi atkal rādities
starp saviem Kalejiem, Smilģiem un Prātniekiem.
Un ari turpinat dot šīs stundas. Šie jau ir tikai
tie medus mēneši, kurus tu bez manis diezin vaj 
pavisam būtu piedzīvojuse. Tādas pasivas dāmas, kā
tu, visbiežak paliek vecmeitās ... Bet saki, viņš
ieģidās, vaj tad tiešam tu neiesi uz Didriķeli, jeb iesi?“

„Iet es varu, lai viņu orientetu brāļa bezizejas
apstākļos. Atrazdamies cietumā, viņš taču pats
nevar aizstāveties. Bet ko tu man te safantazē par
atdošanos - tie taču tīrie nieki. Tāda fantasta,
kā tevis, es tiešam otra neesmu redzejuse,“ Berta
zobojās.

„Tiesa - es fantasts. Bet ievēro - tikai ne
priekš sevis. Savas fantazijas es piepildu uz mata.


To tu zini no piedzīvojumiem. Bet dari, kā vēlies !“
iesaucies viņš apklusa un, pieplacis pie viņas, sāka
skūpstit to, aizraudamies kā vampirs.

Bet šajā pat mirklī kāds piezvanija, kas abus
ļoti uztrauca, jo izņemot Pavasara māti un māsas,
kas šajā laikā bija aizņemtas, viņu paslēptuves 
neviens nezinaja. Pat adresu kantorī Pavasars nebij
licies pierakstities. Viņi korespondeja aizvien caur
māti. Jeb tiešam kāds būs noskatijies, kur viņi
nozūd no ielas: Pavasars jo bieži izgāja uz stundam 
un redakcijam, bet Berta gāja iepirkties uz tirgu.
Viņa lauvas ala tā tad bija atrasta no kāda mežoņa,
kā Pavasars mēdza saukt nekulturelos ielas ļaudis.

Sakārtojuse uzvalku un matus, Berta devās uz
ķēķi, bet Pavasars atvēris durvis ieraudzija Smilģa
sārto seju un gaiži zilās sirsnibā smaidošās acis.

„Ko jūs vēlaties?“ Pavasars ar lakatu ap pleciem 
pusdusmigs iejautajās.

„Āķa jaunkundzi! Vaj viņa pie jums dzīvo??
Smilģis jautaja.

„Pieklauvejiet tur pie ķēķa durvim, varbūt
atradisiet,“ Pavasars to noraidija tāļak, pamezdams
ar galvu un durvis aizraudams cieti.

Tikpat atturiga ķēķa durvīs parādijās ari Berta,
bet ieraudzijuse jocigā Smilģa seju, nevareja neiesmieties,
pēc kam viņš patvaļigi devās tai garam ķēķī, pēc
sava ieraduma sirsnibā un smieklos izplūzdams.

Kad jau bija pārskrējuse pirmā apsveicinašanās
vētra un Smilģis paguvis daudz ko izstāstit par 
hungusiem un neizmērojamiem Sibirijas klajumiem, pie
kam šoreiz viņš mēģinaja būt asprātigakais un
smalkakais kavaliers rīdzinieku stilā, Berta pazaudejuse
pacietibu, vēsi iejautajās pēc viņa apmeklešanas
iemesla.

„Es taču gribu zinat, cik maksā jūsu brāļa


drukatava?“ Katru vārdu smalki akcentedams 
Smilģis iesaucās.

„Ūtrupē jau to dabusiet zinat!“ Berta apvainojusies 
atteica, jo nevareja ne iedomaties, ka Smilģis
bagats.

„Ne, es, Āķa jaunkundze, nopietni. Man naudas
kā spaļu. Ne par velti es no zelta zemes Sibirijas.
Sakat tikai, cik maksā?“ Tikpat nedabigi akcentedams,
viņš turpinaja tāļak.

„Tā viņa maksaja tūkstošus sešus septiņus,
bet izūtrupeta tiek par pāris tūkstošiem,“ Berta
no brīnumiem stīvi raudzidamās viņā pastāstija.

„Nu tad tos es izlikšu, ja vēlaties, lai drukatava 
neaizietu žīdu rokās !" Viņš, manidams atstāto 
iespaidu, iesaucās un izstiepa rokas pēc Bertas,
gribedams to apskaut, kā līdzigos gadijumos jo bieži
bija rīkojies Sibirijā.

Bet Berta nebij sibirijiete. Un Smilģa rokas palika 
karajamies gaisā. Tomēr lai labā veikala gluži
neizpostitu, Berta noķēra Smilģa roku un spieda, kā
viņa izpalīdzibu ar pateicibu pieņemdama. Tikai Smilģis, 
diemžēl, viņu pārprazdams, grāba tagad cieti;
Berta devās projam un nu tie pakrita abi pret krēslu,
pie kam brīšķis bija tik negants, ka ieskrēja 
Pavasars.

„Kas te par sasoditu trakošanu svešās mājās!“
Viņš nervozi iesaucās. Un Berta, ļoti apvainojusies,
parādija Smilģim durvis, ceredama, ka Smilģis tomēr
vēl pratīs veikalu izšķirt no personas.

Vieglprātigi ceredama uz Smilģa naivitati, Berta
nokavejās aiziet pie Didriķeļa un, kad pienāca ūtrupe,
drukatavu viņai nebij vairs iespējams aizturet. Smilģis 
gan solija, bet žīdi pārsolija. Berta pēdejā
brīdī vēlejās no viņa pāris tūkstošus pate 
aizņemties, bet Prātnieks, iejaucies vidū, noveda Smilģi


pie malas un aprādija, ka uz Āķiem nevar palaisties,
jo vārda neturešana viņiem bijuse īstais pelņas avots.

Par Āķa izūtrupešanu Kalejs dabuja zinat tikai 
tad, kad viņu bij apciemojuši Prātnieks ar Smilģi. 
Nodevies savām stundam, mīlestibas piedzīvojumiem 
un lirikai, Kalejs par Āķiem sen vairs neintresejās.

Kad Prātnieks ar Smilģi ienāca, Kalejs, izkusis, 
mazs un sauss, sēdeja, ieracies savās grāmatās,
kā kāds Fausts no cita gadu simteņa, kam nebija vairs
nekādas daļas gar ārejo pasauli. Tomēr elementarajā 
Smilģī agrakā cieniba pret skolotaju Kaleju atmodās
no jauna un, pats sevis nepazīdams, viņš atkal 
godbijigi nosēdies uzklausijās, kā Kalejs reaģeja uz 
Prātnieka garajiem nostāstiem par Āķa izpostišanu.

„Posts? Kas ir posts ? Vaj mantas pazaudešanu 
varam skaitit par postu?“ Viņš pasmējās:
„Posts ir dzīves laimes pazaudešana, posts ir mūžigs 
nemiers ar sevi, posts ir savas jaunibas ceribu
un augstako nodomu izjukšana,“ Kalejs klusām piezīmeja. 
Smilģis novēroja, ka Kaleja acis raudzijās itkā
sevī iekšā un balss bija dobja, itin kā nākdama no
dziļas mūžibas. Sakrustojis rokas uz krūtim, 
ierāvies dziļi krēslā, viņš sēdeja domu apgarots un 
vārigs ka mimoza. Smilģis tagad ievēroja ari Kaleja
gaumi uz visu izsamisušo un savado, jo par viņa 
galdiņu karajās novilkums no Vrubeļa majolikas „Demons“;
tam blakus bij ari citas šai līdzigas bālas sejas, 
dziļām jautajošām acim, kas raudzijās mūsu pasaulē, kā
no kādas citas tumšakas pasaules.

Iestājās savads klusums, kuru pārtrauca Prātnieks, 
iejautadamies par Kaleja tulkojumiem.

„Tulkojumus esmu atmetis. Man ir piekrājušies 
paša dzejoļi, kuriem trūkst izdeveja.“

Smilģim pret Kaleju tagad cieniba dubultojās : tā
tad viņi abi bija dievadoti dzejnieki.


„Es jums, Kalej', dažus simtus varetu aizdot,“
Smilģis ieminejās.

„Pateicos. Bet kad es tev tos lai atlīdzinatu !“

„Manis pēc, ja vēlies, ari pēc gadiem desmit
nebūs par vēlu.“

Un Kalejs, pagriezies ar laipnu seju Smilģim, bet
nolaidis acis, palika domajam.

„Patiesibā es pat nezinu, kā lai ķeros pie šāda
darba? Un neticu ari, vaj tas atmaksasies !“

„Nu, technisko pusi par nelielu atlīdzibu varetu
ari es uzņemties,“ Prātnieks izteica savu gatavibu.

Un Smilģis, dzīvi pasmaididams, turpat uz vietas 
noskaitija trīs simtus.

Kalejs acumirklī sajuta nospiedošu kaunu, jo 
devejam dot daudzkārt vieglaki, nekā ņēmejam ņemt.
Bet iedomās viņam redzot savus dzejoļus sakopojumā,
tautas novērtetus un kritiķu apspriestus, viņa domas
ieviļņojās citā jautrakā virzienā. Slepus sevī viņš
ticeja ari krietniem panākumiem un Smilģim drīzi
vien cereja atdot. Un pateicies, viņš izsteidzās, lai
aizsūtitu pēc pudeles vīna, pie kuras ļaunos 
piedzīvojumos novecojušies biedri kļuva jautri un 
vaļsirdigi kā uz laukiem.

Beidzot viņi sēdās fūrmanī, lai dotos uz viesnicu 
pie Smilģa un noklausitos viņa klades saturā.
Kompanijas pilnibas dēļ aizsūtija zīmiti ari Tiltiņam,
bet drēbniekmeistars Tiltiņu nebija laidis. Un ari 
paša Tiltiņa pienākuma apziņa izņēmumu vairs nepazina. 
Priekš sava saimnieka viņš strādaja kā pats
priekš sevis, jo darbā sen jau bija atradis savu agrako 
laimi.

Galā Smilģis, kā īsts sibirietis, lika priekšā
vakaru pavadit pie sievietem, kam pretojās nevien
Kalejs, bet ari Prātnieks.

„Es sievietes tagad mazliet pazīstu,“ Kalejs
kvēlošām acim raudzijās Smilģī: „bet kā var apkampt


svešu, nemīlamu sievieti, tikko no citiem svešiem
ļaudim skūpstitu un apkamptu, lūk, ta es mūžam
nesapratišu ... brr !“ viņš nokratijās neviltotā
riebumā.

„Bet to taču dara pat vissmalkakie ģeneraļi !"
Smilģis uztraukdamies spīdošām acim iesaucās.

„No apģērba vissmalkakie, bet dvēselē visrupjakie! 
Pazīstama lieta!“ Prātnieks piebilda.

„Es nezinu ... Bet personigi varu tuvoties 
tikai tai sievietei, kura mani sajūt kā sev vistuvako
cilveku un kuru ari es pats varu tikai dievinat. Savu
dvēseli es nekad neesmu varejis izvarot un laikam ari
nevarešu. Tas man liekas grēks pret svēto garu,
grēks, kurš vairs netiek piedots un kurš dvēseli
izmaitā pašā viņas būtibā.“

Kalejs beidza. Un Smilģis, kaut gan jau noreibis
un sasarcis, satrūkās vēl vairak, kļuva domigs un
jautribas vairs neatdabuja.

Lai izlabotu zituaciju, Kalejs nolasija mīlestibas
dzejoli, kurš, ietverdams sevī kaislibas sajūtas, 
tomēr bija tīrs un dailes apdvēsts.

Tam, kas iemīlejies.

Nekad vairs netikt tev no mīļās būtes vaļā.
Kā nomodā, tā sapņos - visās gaitās tev
Ta sekos slēpdamās te bēdiga, te skaļa, 
Līdz visus prātus ņems un piesies cieši sev.

Tu uztraukts pietrūksies un sauksi to par savu,
Un viņa ieradisies, tā kā dieve diet,
Un ik pie kustejiena atvērs tev ko tavu,
Kas pazīts sirdi tvers un turēs mūžam ciet'.

Te soļa gracija, te rokas mājiens, krūtis,
Un augums izvītais, un kaklis balts un silts,
Skries garam miesas svars un aroms virsū pūtīs,
Un katrā pirkstā plauks tai senās ievas vilts.


Ne kādas gleznas tev, ne muzika, ne dzeja
Tik krāšņa neliksies, tā dvēsles neaizraus,
Kā mīļās būtes stāvs, kā viņas dzīvā seja,
Kas tevim pacelties līdz dieviem jūsmā ļaus.

Kā prātus zaudejis viens sēdesi pie lampas,
Vaj tumsā paslēpies un vēris acis ciet'?
Bet mīļā tava tā, kā aktrise aiz rampas,
Vairs nebeigs pārvērsties un burvju ainās diet.

Pēc tam viņi taisijās šķirties. „Vaj zinat ko !“
šķiroties Smilģim ieliesmojās acis. „Es iestāšos
privatģimnazijā priekš pieaugušiem. Es viņu 
nobeigšu un no robustā zaldata manī vairs ne vēsts
nepaliks !“

Uz to biedri viņam spieda roku.

„Bet es,“ Prātnieks nopūties piezīmeja: „dabuju 
fabrikā rakstveža vietu un nodarbošos strādnieku 
labā.“

Pārnācis mājās, Kalejs pievirzija pie gultas
naktsgaldiņu ar lampu, lai pirms gulet iešanas ieskatitos 
avizē. Un tajā starp citu viņš izlasija ari teatra
direkcijas paziņojumu, ka Izoldes Zemzariņ pēkšņas
saslimšanas dēļ Ibsena „Meža pīle“, kurā viņai
bija tituļa loma, uz nenoteiktu laiku atlikta. Ši ziņa
Kaleju sāpigi saviļņoja, jo atgādinaja viņa kaislās
mīlestibas priekšmetu. Sirds sažņaudzās, un viņš
tikko neievaidejās.

Bet nu viņam bija iemesls Izoldi apmeklet viņas
mājās, jo vēl reiz to redzet pie sevis Kalejs vairs
necereja.

Kalejam tuvojās divdesmitseptiņi gadi, tas ir, pēc
gudrā grieķu Solona domam, piektais gadu septits, kad
vīram jaatvadas no nevainibas spēka pilnās jaunibas, 
jaiztukšo mīlestibas baudu biķeris, janodibina mājas 
dzīve un jaaudzē sev jaunas atvases. Kalejs juta,
ka pate daba lauza pušu viņa likteni un ievadija viņu
jaunā, līdz šim nepazīstamā virzienā. Tamdēļ


viņš bija kļuvis tumšs un nemierigs, kā darbā, tā
savās domās un sapņos. Viņš jutās vairs tikai puse
no agrakā cilveka, kā miesigi, tā garigi. Un ar steigšanos 
viņam bij jaatdod un jaatdabu atpakaļ sava otrā
puse. Par to vien viņš vairs sapņoja un šī otrā
puse, pēc nelaimigā mēģinajuma ar Tatjanu Labrīt,
viņam, likās, bija pastāvigā, gudrā un apdāvinatā
Izolde Zemzariņ. Viņš juta, ka ta bija viņa mūžigā 
mīlestiba.

Un aizmidzis, viņš noredzeja brīnišku sapni.
Izolde bij tērpusēs baltās drānās ar miršu vaiņagu
galvā un atstāta viena kaut kur nakts krēslajā pie
jūras uz klints gala, izmisušu skatu raudzijās 
trakojošā bezdibenī. Kalejs notālem viņu redzeja, kā baltu
zvaigzniti. Visiem spēkiem viņš skrēja to atturet,
lai viņa neiegāztos bezdibenī, bet kājas viņam pinās,
viņš krita un cēlās un atkal krita. Iz tumsas tuvojās 
milziga kuģa siluets ar mastu, kā milzigu krustu. Te
starp kuģi un Izoldi iezvīļojās kautkas bālganzaļš,
kā jūras zirgs vaj delfins; nākošā acumirklī līdz ar
vilni tas noskaloja Izoldi un aizrāva tumsā. Tajā pat
brīdī Kalejs atradās jau uz klints, kura bij vientuļa,
mēma un vēl slapja no ūdens. Bet tālumā uz kuģa
Kalejs ieraudzija rindā milzu lielgabalus pret sevi 
pagrieztus un starp retām sarkanām lāpam ņurdošus
matrožus un kuģa ļaudis. Kalejs pārliecies skatijās
lejā un sauca? „Izolde, Izolde!“ Reizem likās, itkā
viņš vēl starp viļņiem redzetu ko baltojamies, bet
ari tas nozuda kuģa ēnā, un vētra drīz vien aizpūta 
pašu kuģi miglajā aiz horizonta ...

Atmodies, Kalejs slaucija seju kā no sāļajiem jūras 
viļņiem, un viņam likās, ka Izoldi viņš dzīvu
vairs neredzēs.

Beidzot ausa rīts. Kalejs nevareja sagaidit dienu,
staigadams savā istabā un degdams kā drudzī. Un tiklīdz 
bija padzēris kafeju, no kuras nevareja necik norīt,


viņš devās pāri Daugavai, kur dzīvoja Izoldes
māte, jo tēvs viņai bija miris.

Ar ko nodarbojas viņas māte, Kalejs nezinaja un
ari viņas mājās ta nevareja novērot. Pate Izolde,
kas laipna viņu sagaidija mazā priekšnamā, nebūt
nebija slima, kaut gan izskatijās vājaka, savadi mieriga
un bāla, caur ko viņas piere likās itkā vēl ovalaka
un cēlaka, bet acis dziļakas un apgarotakas. Ieveduse
Kaleju nelielajā zālitē, viņa mazliet forseti pašapziniga 
viņu iepazīstinaja ar savu saderinato, ar kuru
viņai otrā dienā bija noliktas laulibas, bet vakarā 
aizbraukšana uz Maskavu.

Aiz brīnumiem Kalejs turpinaja it kā sapņot,
sevišķi ieraudzijis viņas līgavaini, kurš izskatijās
mazliet pēc Smilģa, tikai daudz mazaks, niecigaks, asaks
vārdos un cik naivs, tik ari parupjs. Līgavainis
sāka palikt greizsirdigs un niķigs, bet Izolde, laikam lai
izgaisinatu Kaleja šaubas un līgavaiņa greizsirdibu,
sāka viņu glāstit, sevišķi viņa aso vilnu uz galvas,
un noskūpstijuse rudo bārzdeli, atzinās, ka ļoti cienot
un mīlot viņu, viņa enerģijas un strādibas dēļ, par
ko līgavainis, likās, nezinaja - smieties, vaj dusmoties.

Kalejs kļuva pavisam nopietns, viņš nopūlejās 
izrādit savu piekrišanu Izoldes izvēlei, bet ari
mēģinaja sarunaties ar sīko vīreli, paglaimodams
viņa dabigumam, uzņēmibai un labai garšai. Izolde
savadi noklausijās viņos, bet kad līgavainis, iesilis,
sāka aizmirsties un ari pats palielities, tad notvīka
tumša, viegli iesita viņam par lūpam, - par ko
viņš, kā likās, gan apvainojās - un atstāja viņus
vienus, lai iesteigtos blakus, laikam guļamajā istabā.

Kad, apņēmuse šalli, viņa pēc brītiņa nāca
atpakaļ, Kalejs manija, ka, nelūkojoties uz sejas vājumu, 
viduklis viņai bija kuplaks nekā agrak. Un tagad
viņam kļuva viss skaidrs: līgavaini, kādu no teatra
koristiem, pēc amata atslēdznieku, Izolde bij izraudzijusēs 


par aizsegu savai teatrī pazaudetai nevainibai.
Vēl mirkli pasēdejis, Kalejs novēleja viņiem laimes
un, līdz durvim vienas pašas Izoldes pavadits, 
atvadijās, noskūpstidams viņas sniegbalto, smalko roku,
kura tagad bija salta kā ledus, pie kam pirmo reizi viņš
Izoldi ieraudzija mazliet apjukušu, mēmi bēdigu, bez
maskas, - it kā uz visiem laikiem pazudušu.

Vaj tiešam tajā dienā, kad Izolde bija viņu 
apmeklejuse, kāds cits drošaks un ļaunaks, bija 
izšķīris viņas likteni! Kurš tas vareja būt? Vaj 
teatra direktors? Bet izlieto ūdeni vairs nevareja 
sasmelt ... Jeb vaj gudrā, enerģiskā Izolde pārcietīs
savas grūtibas un, svešumā pie malas nodabujuse
kā bērnu, tā vīru, vēl atgriezisies kā svabada 
aktrise? Kalejam taču likās, ka galu galā viņa ari 
tagad spēleja tikai lomu - ?

Bet savu fantaziju viņš savaldija. Un drīz
vien no jauna atdevās jūtu varai, atminedamies 
savadi skaisto, bet briesmigo sapni. Viņš gāja kur
gadijās gar Daugavas malu vētrainajā pavasara gaisā,
slīkdams aizvien dziļak tumšu nojautu un domu 
pretrunās, kuras samodās ar vēl nesajustu spēku. Un
juzdams krūti pilnu sāpju, bet visu pasauli itin kā karstā
tumsā ieslīdam, viņš vērdamies debesīs murminaja:

Man bija vēl ši brinišķigā osta,
Kur iebraukt kuģi, kamēr aukas šņāc;
Bet ari ta nav sargajusēs posta,
Un smagas priekšsajūtas mani māc.

Kā nāves sprieduma es uztraukts gaidu,
Bet diena pakaļ dienai mēmas zūd ;
Uz vakariem un rītiem skatus raidu, -
Viss apvilcies tik tumšs, ka elpot grūt.

Lai ar'! Es gatavs maiņās iekšā doties
Bez Solveigas, kā briesmu pilnais Gints,
Simts stāvokļos un kaujās izmainoties,
Tad drupās sašķelties pie tēvu zemes klints.

Neizteicamajās sāpēs un šaubās par saviem
spēkiem, šajā likteņa cīņā, Kalejs tikmēr rūdijās,
kamēr apņēmās sevī cīnities vairs tikai pēc savu
domu un dzejas pilnibas. Iejaukšanās politiskajās
cīņās un mīlestibas piedzīvojumos viņa labo, skaidro
jaunekļa dvēseli bija sašķēluse, samocijuse, padevuse
nezinamā likteņa varai. Brīžam viņš bija kļuvis
jau par visas dzīvās radibas nīdeju un slāpis tikai
moku un izsamisuma, līdz beidzot caur vienigās mūžigās 
mīlestibas sapni bija sajutis jaunu saucienu
uz dzīvi, uz dzīvi visā viņas krāšņumā. Tagad
viņa personigā laime bija bez ceribas sadragata, bet 
samodušies sapņi, domas un nodomi palika.

Un tikko bij ieradies mājās, Kalejs ar dedzibu
stājās pie savas dzejas. Vispirms viņam bij jasijā,
jaizlabo un jasakārto izdodamais dzejoļu krājums, 
kuram viņš nolēma pievienot ari savus tulkojumus.
Materialā ziņā viņa darbs tam neko nesolija, bet iekšeji 
tagad bija tik nepieciešams un svarigs, ka aizņēma 
visus viņa dvēseles spēkus. Un pie ta viņš
atrada tādu baudijumu, kā vēl ne pie kāda cita
darba. Cik skumjš tas ari nejutās Izoldes dēļ, bet
savads tumšs mākslinieka prieks bija pārņēmis visu
viņa būtibu un viņš sevī sāka sajust savadu iekšeju 
spēku, savadu pašpaļaušanos, ar kuru, tāpat
kā ar savas neapkūstošās darbibas spēju, bija gatavs
stāties visai pasaulei un pat liktenim preti.

Priekš Kaleja šis jaunais dvēseles stāvoklis
bija liels atradums, kura nozīmi viņš pilnibā vēl
nevareja apjaust. Kā tas taču vareja būt ? Viņš
pats ar savu personigo laimi, it kā kāds kuģis, dzīves
vētrā bija bojā gājis, bet tikai nu viņā sāka vērpties 
dzejas pavedieni, piedzīvojumi pārvērsties nojaustās 
atziņās un tīties līdz ar smeldzošajām atmiņam 
un iedomam dzejas kamolos. Vaj tiešam, kā
tautas bojā aiziedamas, aiz sevis atstāja nemirstigās


dzejas darbus, ari viņš pats, aiziedams bojā, sāks
pārvērsties par nemirstibas apdvēstu dzejnieku ?
„Kas grib dziesmās mūžigs palikt, tam būs dzīvē
bojā iet“. Viņš atminejās Šillera vārdus, kurus
līdz šobaltdien vēl nebija sapratis. Un mākslinieks
viņā gavileja par paša cilveka bojā iešanu. Vaj
tiešam tagad bija pienācis laiks, kad viņa miesai kā
pasakā vajadzeja izkust dzejas avotā! Viņš juta,
ka viņu bija aptvēruši bezprātigie dvēseles viesuļi.
Un viņš atminejās savu agrako jaunibu, kad viņā
vēl nebija modies iedomigais viszinatajs, gudrinieks
un baudijumu mekletajs; kad viņš pats vēl bija kā
vēsmiņa un ieplēstām acim lasija lielajā dabas un
dzīves grāmatā, - vaj ari tad viņš nebija tikpat
nelaimigs un atstāts dzīves malienitē? Starpiba bija
tikai ta, ka tagad viņš bija dziļš kļuvis un varbūt
vareja kļūt pat visizsmeļošs.

Jo ilgak Kalejs strādaja pie sava darba, jo skaidrak 
ieraudzija, ka pašam neapzinoties bija nācis pie
aizvien jauniem, pārsteidzošiem atradumiem, izvērzdamies 
par brīvu, bet ari pašsavaldošos kulturas
cilveku, kurš agrakajam skolotajam Kalejam bija tikpat
tāļš un neizprotams, kā bērnam vīrs. Un tomēr
tam zēnam, kas dzīves pārbaudijumu mirkļos bija
tecinajis savus pirmos karsto jūtu dzejoļus, viņš
tagad jutās tuvaks, nekā uz laukiem par skolotaju būdams. 
Un nedomadams ne par rītu vairs, ne par
vakaru, ne par labu, ne ļaunu iespaidu, kādu viņa
sajūtas un domas varetu atstāt pie citiem, kā bezrūpigs 
bērns un reizē ari kā visaptvērošā daba un
dvēsele, no jauna sāka dzejot, skatoties tikai uz dzejas
iespaida spēku un smalkumu, papildinadams un 
izveidodams savu fragmentaro dzejas pasauli ar jauniem
dzejoļiem, un mirkļiem pats brīnedamies par savas
dvēseles iedomu, tieksmju un kaislibu neaprobežotibu,
nepiepildamibu un straujumu. Kā lielajā dabā viņa


dvēselē tagad, likās, viss bija. Un viņa mākslinieciskais 
imperativs pavēleja tikai vienu: „Visu dabas
un gara dzīvē pie pilnigakiem tipiem vest.“

Bet kamēr Kalejs, no visiem atrāvies un āreji 
palikdams uz vietas, iekšeji devās dzejas pasaulē
uz priekšu ar viesuļainu iedvēsmu, saistidams sevi
tikai daudzkārtigajās dzejas formu saitēs kā sajūtu,
tēlu, ideju, domu, vārdu, ritumu un atskaņu saitēs,
viņa biedru dzīvē ārejie notikumi gāja savu ātro
gaitu, bet viņu iekšejais cilveks tikai maz vien izmainijās, 
jo viņiem trūka laika just un domat, viņu domas 
nebij ari iepriekš ievingrinatas, un dvēsele nebij
vēl sasmēlusēs sevī kulturas mantojumu, kurš 
personigos notikumus padziļinatu līdz vispasaules 
apmēriem.

Un viņa biedru ārejie notikumi bija šādi.
Āķis aizgāja katorgā. To pašu ceļu gāja ari Kaleja 
skolas biedrs un pārdrošais idealists Ziltars.
Turpretim viltnieks Kreilis pats iepriekš nozuda 
Sibirijā, un garam ejot atvildams kādam ārstam sievu,
darbojās tur zem pieņemta vārda, kā feldšers.

Tiltiņš ar Prātnieku, savas prāvas pazaudejuši, 
tāpat kā iepriekš savus simtus, nodevās pirmais 
drēbnieka darbam, otrais, izpildidams fabrikā
rakstveža vietu, piedalijās streikos un arodnieciskās
biedribās. Bet Zaķitis, pārvedies ar ģimeni uz Rigu,
no saviem agrakiem paziņām slēpās, par iekasetiem
tūkstošiem ierīkoja mebeletas istabas, kurās mitinaja
skolniekus, un izdalija pa ģimnazijam ari pats savus
bērnus.

Kas attiecas uz Smilģi, tad viņš vispirms tureja 
vārdu: iestājās privatģimnazijā. Bet pēc
pāris semestriem izstājās jo, vienkārt, nedaudzie 
tūkstoši Rigā sāka izsikt pārak ātri un, otrkārt, priekš
piedzīvojuša vīra ģimnazijas mācibās nebija vairs
neka saistoša, un sausas zinašanas bija galvā iedabujamas 


tikai ar varu. Par piemērotaku saviem
spēkiem viņš atrada nodoties ierastajam zemes darbam, 
pie kam ari pirka un pārdeva mājas un muižas. 
Apprecejis kādu no viņam līdzi domajošām
un, jūtošām kursistem un savus dzejnieciskos
nodomus uz laiku atlicis, viņš nodevās turibas 
iegūšanai, lai pie muzam atgrieztos tikai 
varbūt mūža otrā pusē.

Bet kur palika apbrīnojamais savadnieks Pavasars, 
neviens skaidri nezinaja. Velti izgaidijies Rigā
uz savu darbu izdevejiem, viņš beidzot atmeta savai
tautai ar roku, jo viņas kulturas atradās vēl bērnautos. 
Gāja baumas, ka Pavasars aizbraucis līdzi
kādai bagatai žīdietei, kā mājskolotajs, uz Parizi un
pēc tam ari uz citām Vakar Eiropas lielpilsētam,
studedams renesanses mākslas pieminekļus. Bet Berta,
kurai nesen bija viena alga, kā dzīvot, uzņemta Pavasara 
ģimenē, gāja uz stundam un gatavojās uz
abituriju.

Traģisku galu piedzīvoja Izolde Zemzariņ. Kamēr 
Tatjana Labrīt, noprecejuse politechnikas studentu
armeni, aizceļoja uz Kaukazu, bet Ritu Uplej bij 
iemīlejis un noprecejis kāds no centigajiem agronomiem,
Izolde Zemzariņ, tiklīdz bija dzemdejuse un caur to 
naivajam vīram atvēruse acis par savu pagātni, sāka
ar to ķildoties, novezdama to līdz noziegumam ...

Tas notika drīz pēc tam, kad Kalejs savus dzejoļus 
bij izlaidis skaistā sakopojumā. Viņam nodibinajās 
tuvakas saites ar jaunā tipa krievu dzejniekiem, ar
kuriem tas nevien izmainija grāmatas un korespondeja,
bet ari drukaja viņu organos latviešu mākslas 
apskatus. Māksliniecisko uzskatu izmaiņas labad, viņš
sagaidija tos pie sevis un brauca pats pie viņiem, lai
saņemtu no tiem ari personigus iespaidus, kuri daudzkārt 
dzīvaki un bagataki par visiem rakstitiem
dokumentiem.


Te kādreiz Maskavā iziedams vispoetiskakā gara
stāvoklī no kāda, priekš visiem pasaules dzejniekiem
viesmīliga miljonara nama, Kalejs, kavedamies dažado
intimo iespaidu pārdomās, ieraudzija garam nozibam
pazīstamu seju. „Ta taču bija Izolde Zemzariņ,“ -
viņš saviļņots atskatijās atpakaļ vijigi aizejošā,
vienkārši, bet ar gaumi pēc modes ģērbtajā videja
auguma damas figurā. Še Maskavā, kur, likās,
pats, gaiss bija pilns vaļsirdibas un visadu gadusimteņiem 
kultiveto dvēseles auku, Kalejam uznāca nepārvarama 
vēlešanās redzet Izoldi vaigā, nolasit no ta
viņas dzīves postu, teikt viņai mierinošus, izlīdzinošus 
vārdus un tamdēļ panācis to, viņš sveicinaja.

Izolde gan izbrīnejās, pat satvīka, bet tūlit ari
novaldijās un uz Kaleja vieglo jautajumu, kur viņa
dodamās, atbildeja vienkārši: „pie advokata“, pie
kam parādija uz tuvakajām durvim.

„Pie advokata?“ Kalejs neviļus atkārtoja.

„Ja Kaleja kungs! Vaj jūs vēl neziniet, ka
no sava vīra esmu atlaulajusēs? Es tagad dzīvoju
ļoti vientuļi. Vaj neapmeklesiet mani ?“ 

Kalejs bija ar mieru. Izolde lūdza viņu brītiņu
pagaidit uz ielas, un kad iznāca, Kalejs aizgāja viņai
līdzi, kavedamies senajās, bet tagad vairs tikai patīkamās 
atmiņās, jo viss, kas pagājis, lielako daļu no
sava smaguma jau ir zaudejis, palikdams tikai dzejisks
un patīkams.

Un tagad viņi sarunajās daudz tuvaki un atklātaki, 
kā vēl nekad.

„Izolde! Es zinaju, ka mūžu jūs nenodzīvosiet 
ar savu vīru. Viņš taču bija pārak neattīstits !“ 
Kalejs pēc mirkļa klusuciešanas iesaucās
pirmais.

„Un prasts! Jo to, ko es pie viņa izcietu, jūs
nevarat iedomaties. Beidzot viņš nozāļoja ari 
manu bērnu.“ Viņa steidza atklāties.


„Jūsu bērnu !“ Kalejs izbrīnejās.

„Es domaju, ka jūs sapratāt mani, kad mēs
pēdejo reizi šķīramies ... Ak, cik daudz esmu jau
piedzīvojuse! Un man vēl nav ne divdesmit gadu !“
viņa sēri, bet mierigi piebilda.

Kalejs cieta klusu.

„Jums bail, Kaleja kungs, no savas skolnieces ?“
viņa pētoši raudzijās viņā.

„Un jūs pate nenozāļojāt savu bērnu?“ Kalejs
piepeši iejautajās, vērdamies cieši viņai sejā, kura
pēkšņi nedabigi saviebās.

„Jūs mani apvainojat, Kaleja kungs !“ viņa
iesaucās, valdidama krūtīs samodušos dvēseles auku.

„Jūs vainu uzstiepāt vīram un pieprasijāt atlaulašanos. 
Bet vīrs - kur jūsu vīrs? Katorgā ?“

„Viņu, protams, nosūtis uz katorgu. Bet - bet
kā jūs, mācits cilveks un dzejnieks, kā jūs 
iedrošinaties tā apvainot - un ko, ko apvainot? Savu
skolnieci, kura jūs vienigo mīlejuse!“ viņa aizraudamās 
un uztraukta, it kā to mētatu vētras grūdieni
jūrā, izdvesa un Kaleju pēkšņi apmulsinaja.

Viņi stāveja viens pretim otram un drebeja no
uzbudinajuma. Viņš cēla rokas sev pie sejas, Izolde
neviļot sagrāba tās.

„Es taī reizē biju pie jums. Jūs bijāt labs -
pārak labs! Bet taī pašā vakarā es biju pie direktora, 
kurš bija - ak, pārak ļauns! .. Man vajadzejās 
pēc tam izraudzities tikai nāvi, vaj savu vīru.
Ak, cik nelaimiga es biju! Cik kļūdu es neizdariju! Es
zinu, jūs esiet dzejnieks - jūs esiet cilveks un 
netiesasiet manis.“

„Atzīstaties, jūs nozāļojāt savu bērnu un 
nodevāt savu vīru !“ Kalejs atrāvis savas rokas no
viņas iebrēcās.


„Ne, ne! Es to neesmu darijuse! .. Jūs esat
necilveks! Es jūs ienīstu!“ viņa iesaucās, bēgdama
no Kaleja projam.

„Izolde! Izolde!“ Kalejs viņai izsamisis sauca
pakaļ, pats nesaprazdams, ko vairs vēlejās.

Beidzot viņš ieraudzija, ka Izolde apstājās. Kā
neizprotama magneta vilkts, viņš ātri tuvojās. Viņa
raudzijās sejā tam jau savaldijusēs, kaut gan tumša
satvīkuse un dusmiga, kā furija.

„Ko jūs gribiet no manis? Jūs taču vēlejaties 
būt mans viesis. Par savu tiesnesi es neesmu
jūs aicinajuse!“ viņa iesaucās.

„Ja jūs sākāt atzīties man, kamdēļ tad līdz
galam neatzinaties ?“ Kalejs stīvi raudzijās viņā.

„Jūs, vaj zinat, esat jocigs, Kaleja kungs! Nebrīnaties, 
ka es varu jau smieties par savu nelaimi. Mana
sirdsapziņa taču neaptraipita un jūs esiet mans 
mīļakais viesis. Iesim!“ viņa sauca to, sniegdama roku.

Un Kalejs gāja tai līdzās.

„Jums Kaleja kungs ir slima fantazija. Bet jūs
taču esiet dzejnieks un es neļaunojos par to. Ne,
savu bērnu, kurš bija mans - mans ari pēc sejiņas
un dabas, es vis nenozāļotu. Bet es jau esmu diezgan
izmocijusēs, un tagad vairs manas acis neraudās viņa
dēļ. Ne, Kaleja kungs, es vēl neesmu Mesalina, kā
jūs mani raksturojāt un par kādu varbūt gribejāt
ari redzet, jo tiešam mūsu dzīve ir tik vienmuļa
bijuse, ka Mesalina mūsu garu varetu tikai atspirdzinat.
Ak, jūs latviešu dzejnieki tiešam esiet tikai ſilozoſi
un moralisti, bet dzīvi jūs nemīliet un ari nepazīstiet.
Katra skuķe jūs šajā ziņā varetu pamācit ... 
Runajiet taču kaut ko !“ viņa beidzot iesaucās.

„Ne, es pētu tikai cilveka dabu !“ Kalejs citadu
atbildi nevareja dabut pār lūpam. Pēkšņi Izolde
atcirta vaļā kādas sētas durvis un aicinaja viņu:


„Lūk, te es dzīvoju. Ienāciet! Es jums vēl ko
pastāstišu.“

Kalejs iegāja nelielā sētas koka mājiņā, noslaucija 
kājas pelekā nātnā grīdsegā, un Izolde atslēdza
durvis, ievezdama Kaleju ļoti mazā istabiņā.

„Ar ko jūs nodarbojaties ?“ Kalejs iejautajās.
Un Izolde, noņemdama cepuri, mēmi pasvieda viņam
kādu iešūtu zīda jaku.

„Ko tad jūs vēl man pastāstisiet?“ Kalejs
jautaja.

„Cik jūs jocigs, Kaleja kungs, izskataties. Kam
jūs tāds moralists gan deresiet ? ... Jums es tagad
neko vairs nestāstišu, pirms nepateiksiet, kas ir mīlestiba? 
Līdz šim es pazīstu tikai naidu, jauktu ar
kaislibam, viltu un izsamisumu. Bet esot ari taču
tāda mīlestiba. Es neslēpšos: jūs manā dzīvē
esat visinteresantakais un vislabakais cilveks bijis.
Vismīļakais, es taču nevaru teikt, jo mīlestibu
nekad neesmu pazinuse.“

„Ari no mātes ne?“

„Tēvs mani esot mīlejis. Bet māte ne -
viņa gan pēra mani un mācija dzīvē tikt uz augšu.
Bet ka ta būtu mīlejuse, ne, priekš tam viņa bija
pārak aizņemta no līdzekļu sagādašanas mums.“

„Es jūs netiesaju, Izolde !“ Kalejs ieslēpies
sevī, raudzijās viņas sejā, kura bija cietaka un tumšaka 
kļuvuse, bet savu skaistumu un pat sārtumu nebija
pazaudejuse. „Jūs bijāt mans sievietes ideals. Pazaudejis 
jūs, es vairs nemekleju citu sievietes idealu
un savu Muzu ieraudziju pēc jūsu sejas un līdzibas.
Bet tagad - tagad es baidos ieskatities dvēselē, kur
nekad nav sajusta mīlestiba, kas ir vienigā dvēseles
saule, kas silda un raisa dusošos dvēseles spēkus.
Kā tad jūs vēlaties būt par radošu mākslinieci
bez mīlestibas ?!“


Izolde, nosēdusēs pretim viņam, kļuva uzmaniga,
it kā turpinatos viņu senās stundas. Viņa bija nopietna, 
mieriga ar domu apgarotu seju, kā senak ari
sakrustojuse rokas uz krūtim.

„Ja jūs nebūtu mīlejuse, ja nebūtu pēc 
savas dabas spējiga mīlet, tad jūs nebūtu bijuse 
māksliniece. Un es tad nekad nebūtu varejis tā jūs 
iemīlet, kā reiz biju. Bet tagad jūs esat iznīcinajuse
savas mīlestibas spējas. Noziegums pats sevī nes
vislielako sodu. Dvēseli, kura nava nekas cits, kā
mīlestiba, iznāvē ari kaislibas, bet noziegums tajā 
ienes bailes un nemieru, tas nemitejas, kamēr netiek 
atklāts un nožēlots. Tikai smags sods var izdziedet
dvēselē nozieguma pēdas.“

„Mana nelaimigā dvēsele! Tad man, nevis
vīram vajadzeja doties katorgā,“ Izolde runaja ar 
neparastu nopietnibu.

„Vajadzeja, protams, tam, kas izdarijis noziegumu.“

„Bet vaj tad ar nemieru un bailem nevar mīlet?
Vaj no tumsas nevar mosties rīts un lekt saule ?“

Viņa satvēra Kaleja rokas un piespieda sev pie
vaigiem.

Un Kalejs, sajutis uz tām karstas asaras, iesaucās:
„Izolde, es nesaprotu, kā jūs esiet varejuse tik 
šausmigi noziegties ! Un kā jūs vēl varejāt smieties un
kā varat raudat !“

Izolde spieda vēl straujak viņa rokas pie savas
sejas apklādama tās ar skūpstiem un Kalejs vairs 
nevareja to ne atraut, ne ari atļauties viņai bezrūpigi.
Viņš redzeja aiz viņas skaistās, mazās brūnās galvas, 
kas duseja viņa rokās, tikpat skaistu, mazu sievietes 
augumu, sievietes, kas bija piekususe dzīves cīņā,
bet atminejās ari viņas tumšās noziedzibas, kuras 
tāpat kā viltus bija saēdušas un saģiftejušas viņas
dvēseli uz visiem laikiem. 


„Mana daba, mīļais, ir pretrunu pilna,“ Izolde
vērdamās viņā sērajām, tumšajām acim atzinās. Un
Kalejs redzeja viņā mainamies te karalieni, te verdzeni.
„Es esmu sista un izlutinata. Es esmu samaitata un
varejuse tikt uz augšu tikai pa neceļiem. Es jūtu
sevī bagatu dvēseli, kas var noziegties un ari 
nošķīstities, bet kurai pašai sevi nav iespējams vadit.
Mana fantazija vilina mani uz simts noziegumiem un
atturet viņu tikai cits varetu. Bet cik tad stipram
viņam vajadzetu būt ! Un kā tad man būtu viņš
jamīl! Un cik tad iekšeji bagatam viņam vajadzetu
būt, lai visa pārejā pasaule priekš manis zaudetu
savu nozīmi ... Ak, man tad vispirms būtu jaiemācās 
strādat, strādat, atmaigt pie viņa krūts laimigai, lai 
tad varetu atkal strādat, mācities, novaldities 
un tikt uz augšu !“

„Izolde, Izolde ! Kā tu runā. Tu man iz pašiem 
sirds dziļumiem runā. Ak es nezinu, vaj es pats,
vaj tu to runā, Izolde!“ Viņš vilka to sev pie
krūts, skūpstija tās seju un lūpas. Un pēkšņi 
attapās, ko viņš skūpsta ... Viņš raisijās no viņas 
rokam, kas kā čūskas vijās ap viņu, un atkal
atļāvās, lai vēl reiz justu viņas lūpas uz savām.
Bet tomēr beidzot samodās atmiņā visas viņas viltibas 
un noziedzibas, tā ka šausmās pietrūcies, Kalejs
sagrāba Izoldes rokas un atsēdinaja to atpakaļ viņas
sēdeklī.

Bet tikko viņš bij aizgriezies, viņu bija sagrābuse
it kā jauna kaislibas un mīlestibas vētra: „Es tevi
neatlaidišu, mīļais !“ Viņa iesaucās liesmošiem skatiem. 
„Es tev esmu no mūžibas novēleta. Tu nedrīksti 
manis atmest. Mēs esam divas puses no vienibas, 
kurai viss būs iespējams. Es esmu vājaka
par tevi, tu stingraks, bet es mīlu tevi un tev nepietrūks 
spēka cīnities dēļ manis. Tava dzeja būs
bāla bez manis, viņa izsiks kā sīks strautiņš. Kur


tu smelsi bagatibas, ja ne iz manis. Es esmu nozieguses 
smagak, kā tu. Bet vaj tu esi zaudejis cilveka dabu ?
Tu mīleji mani, kamdēļ tad ļāvi man noziegties ?
Un vaj tu pats manis neatzīmeji par Mesalinu un
vaj es tev nenoticeju un nedariju, kā tu nolēmi par
mani? Kalej, Kalej, es neatlaidišos no tevis, pirms
tu mani nesvētisi !“

Kalejs stāveja it kā ar mūžu smagumu savās
rokās, bet mīlestiba, kura bij kļuvuse pārak redziga,
vairs nedarija šo nastu vieglaku. Vairak par Izoldi
viņš mīleja muzas un savas dvēseles sapņus. Izoldi
viņš mīleja vairs tikai kā mākslinieks, bet viņa
dvēseles kaisliba vairs nebija piesaistama pie cilvecigas 
būtes. Viņš tomēr raisijās vaļā no viņas.

„Izolde! Reiz es sajutu tevi kā sauliti, kā vieglumu, 
kas mani rāva iedvēsmes vaļibā un bezrūpibā. 
Bet tagad tu esi pilna mūžibas smaguma, slima
un sadauzita, pretrunu un moku pilna, kas draud iznīcinat 
manī ari to pēdejo vieglumu, kurš manis paša 
paglābts no manas bojā aizgājušās dzīves laimes. 
Ne, tagad es piederu tikai muzam, bet dzīvē un
dabā esmu tikai novērotajs, tikai mākslinieks, kas 
saprot cilvekus, kas jūt tiem līdzi !“

„Ardievu, Izolde!“ viņš vēl reiz skūpstija
viņas rokas, kas sava paša bērnu bija nožņaugušas 
un nodevušas vīru, kuram ta bija solijusēs pie
altara.

Izolde pēkšņi atrāvās no viņa, kā dzelta no
viņa skūpstiem, un raudzijās pa logu tik slaika un tik
dzīvu, sārtu seju, ka Kalejs nevareja atrauties no
viņas.

„Tagad ej, mīļais! Tu esi bijis mans likteņa
nolemtais vīrs, to es tagad sajutu. Es tagad sajutu,
kas ir mīlestiba. Es esmu bijuse reiz laimiga. Visa
dvēsele manī ir rāvusēs vienā laimes vētrā uz
tevi ... Bet ja tu nevari, - atstāj mani! Pate


es vainiga.“ Un redzedama, ka Kalejs kavejas, iesaucās 
vēl: „Atstāj mani vienu. Un dari to tūlit,
- manas mīlestibas dēļ.“

Un Kalejs tiešam aizgāja. Bet Izolde, kā
vētras sagrābta, skrēja pa savu mazo istabiņu un
smējās, pie kam tai lija ari asaras. Viņa neatminejās 
nekad tā smējusēs un raudajuse. Ak cik liela laime
bija dzīvot pilnigu dzīvi, izjust līdz dibenam 
dzīves postu un laimi !

Tikai pēc vairak stundam viņa sāka atkal ieraudzit 
lietas ap sevi senajā krāsā, parastajā izskatā un
nozīmē. Viņai bija jašuj, bet viņa veikli apģērbusēs 
izsteidzās uz ielas. Viņa vairs netaupija sevis.
Un šajā vakarā viņu aizveda sev līdzi pirmais svešais 
vīrietis, kāds Maskavas aktieris.

Ja viņa tiešam bija dzimuse Mesalina, tad sevi
tai vajadzeja piepildit. Nākuse pie šās atziņas, viņa 
vairs neskatijās ne pa labo, ne pa kreiso un ne pēc
Kaleja, ne pēc dzimtenes, likās, vairs neilgojās. Dzimtenē 
nebij diezgan dziļas jūras, kurā peldet viņas 
melnajam laupitajas kuģim.



 

 

